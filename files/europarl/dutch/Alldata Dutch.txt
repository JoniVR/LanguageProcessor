 
Goedkeuring van de notulen van de vorige vergadering De notulen van de vergadering van gisteren zijn rondgedeeld .
Geen bezwaren ?
Mijnheer de Voorzitter , ik zie in de notulen dat twee parlementsleden gisteren gesproken hebben over hun vertraagde vluchten naar Straatsburg van afgelopen maandag .
Ik wil hier aan toevoegen dat de vlucht uit Amsterdam vanaf Schiphol in eerste instantie ook vertraagd was en vervolgens zelfs helemaal werd geannuleerd .
Wij moesten daardoor uitwijken naar het vliegveld Bazel-Mulhouse .
Ons werd meegedeeld dat er na aankomst een bus voor ons klaar zou staan .
Uiteindelijk hebben we na aankomst 45 minuten moeten wachten voordat de bus arriveerde .
Het gevolg was dat wij pas maandagavond om half negen hier waren .
Voor sommige mensen betekende dat een reistijd van meer dan twaalf uur .
Door deze hopeloze service en de daaruit voorvloeiende problemen is het een bijna onmogelijke opgave om ' s maandags op tijd in Straatsburg te zijn .
Als de Franse regering erop blijft staan dat wij in Straatsburg vergaderen , zou zij er op zijn minst voor kunnen zorgen dat er bussen klaar staan om de passagiers op te halen die naar Bazel moesten uitwijken .
Als dat niet gebeurt , heeft het voor ons weinig zin om te proberen op maandag op tijd in Straatsburg aanwezig te zijn om vergaderingen bij te wonen of andere zaken te regelen .
Ik vraag mij af of dit in de notulen opgenomen kan worden .
Voorzitter , ik was gepland in hetzelfde vliegtuig en ik schaam mij te moeten zeggen dat het hier om de KLM ging , onze nationale luchtvaartmaatschappij , en ik hoop dat dat de volgende keer , ook met de samenwerking met een andere luchtvaartmaatschappij , beter kan .
( De notulen worden goedgekeurd ) Mijnheer de Voorzitter , ik heb een opmerking over de agenda van vandaag .
Op maandag hebben wij besloten de verklaring van de Raad over de vijftigste verjaardag van de Conventie van Genève uit te stellen .
Vandaag worden alle andere punten van de agenda behandeld , maar niet de Conventie van Genève .
Dat punt is tot de volgende vergaderperiode in maart uitgesteld .
Het staat per vergissing nog op de agenda van vandaag .
Mijnheer Swoboda , hetgeen u zojuist naar voren heeft gebracht kan ik bevestigen .
Het gaat inderdaad om een drukfout .
De rondgedeelde tekst is niet geldig , daar besloten is de discussie uit te stellen .
Mijnheer de Voorzitter , ik wil alleen maar zeggen dat ik vanochtend toen ik hier binnenkwam twee mensen buiten het halfrond zag roken .
Het stonk echt afschuwelijk !
Zou u hier iets tegen kunnen doen ?
Ik vrees dat ik persoonlijk hier niets aan kan doen , maar u heeft gelijk .
Wij dienen snel afspraken te maken over goede manieren , ook voor diegenen die zich niet wensen te houden aan de door onszelf vastgestelde verbodsbepalingen .
Ten aanzien van de vertragingen van vliegtuigen en de daaruit voortvloeiende problemen stel ik voor , dat we een kleine werkgroep oprichten - hoe klein weet ik niet - van personen die voor deze vergaderperiode moeilijkheden hebben ondervonden om Straatsburg te bereiken .
Deze werkgroep zou dan de omvang en de aard van de problemen die zich hebben voorgedaan , in kaart kunnen brengen .
 
Samenhang van de verschillende beleidsvormen van de Unie met het ontwikkelingssamenwerkingsbeleid Aan de orde zijn de verklaringen van de Raad en de Commissie over de samenhang van de verschillende beleidsvormen van de Unie met het ontwikkelingssamenwerkingsbeleid . - ( PT ) Mijnheer de Voorzitter , met veel genoegen richt ik mij , voor het eerst namens het voorzitterschap van de Raad , tot deze Vergadering .
Ik weet dat het Europees Parlement ook in de nabije toekomst een zeer belangrijke rol zal spelen in het uitdiepen van het Europees ontwikkelingssamenwerkingsbeleid .
De verklaring die ik tot mijn grote eer ten overstaan van u mag afleggen , gaat over de samenhang van het beleid van de Europese Unie met de ontwikkelingssamenwerking .
Vanzelfsprekend laat ik het aan de Commissie over om de door mij gemaakte opmerkingen aan te vullen en wel vanuit haar eigen invalshoek .
Allereerst wil ik benadrukken dat allen in de Europese Unie het als noodzakelijk ervaren twee dingen met elkaar te verzoenen .
Voor velen hebben de levensomstandigheden een buitengewone ontwikkeling en vooruitgang gekend .
Met name onder invloed van de grote impuls die de afgelopen decennia in toenemende mate is uitgegaan van de technologische ontwikkeling , hebben brede lagen van de wereldbevolking hun welvaart en levensomstandigheden zien verbeteren .
Die verbeterde levensomstandigheden moeten echter verzoend worden met het feit dat tegelijkertijd het toch al groot gebrek aan evenwicht tussen enkele regio ' s en bepaalde geopolitieke formaties van onze planeet verder is toegenomen .
Daardoor worden de internationale stabiliteit en de vrede in gevaar gebracht , wat ons allen de door ons geweten ingefluisterde plicht geeft te trachten ons beleid beter af te stemmen op het streven naar meer stabiliteit en evenwicht tussen de verschillende gebieden van onze planeet .
Dit betekent dat wij opnieuw moeten nadenken over het ontwikkelingssamenwerkingsbeleid , dat ons antwoord is op de mondialisering van de economische en financiële markten .
Men heeft vastgesteld dat het gebrek aan evenwicht in de voorwaarden waaronder deze markten functioneren , steeds groter wordt .
Daardoor zijn wij gedwongen ons ontwikkelingssamenwerkingsbeleid bij te sturen en tegelijkertijd daarmee nieuwe wegen in te slaan .
Wij moeten dus beginnen met een geheel nieuwe opzet van het ontwikkelingssamenwerkingsbeleid en daarom moet mijns inziens ons optreden gericht zijn op een viertal essentiële punten .
Ten eerste moet er bij het beleid meer donoroverleg zijn tussen alle internationale actoren .
Dat vereist meer coördinatie , grotere samenhang en een betere overeenstemming tussen humanitaire hulpverlening en ontwikkelingssamenwerkingsbeleid .
Ook moet het multilaterale systeem versterkt worden en meer aandacht geschonken worden aan het schuldenprobleem en aan de vraagstukken inzake financierings- en ontwikkelingssamenwerking .
Tegelijkertijd moet men echter ook voor de landen die nu hulp ontvangen een aantal nieuwe ijkpunten vaststellen .
Hierbij doel ik met name op de eis corruptie te bestrijden , op het toepassen van democratie en goed bestuur als fundamentele principes van de ontwikkeling van het politieke systeem in die landen en ook op de noodzaak bijzondere aandacht te schenken aan het interne armoedebestrijdingsbeleid van die landen .
Ten tweede moeten wij in deze nieuwe opzet van het ontwikkelingssamenwerkingsbeleid natuurlijk een meer geïntegreerde visie op ontwikkeling tot uiting brengen .
Ontwikkelingshulp mag niet worden gezien als het enige element van dit beleid .
Men moet juist de andere beleidsvormen , zoals het financieel beleid en het handels- en investeringsbeleid , een steeds grotere rol toekennen .
Dit houdt echter ook verband met de noodzaak deze geïntegreerde visie op ontwikkeling haar beslag te doen vinden in zowel het algemene beleid als het beleid van de verschillenden donorlanden .
Ten derde moeten wij met deze nieuwe opzet een beleid verwezenlijken waarmee doelstellingen daadwerkelijk kunnen worden nagestreefd .
Na overleg tussen de , internationaal gezien , belangrijkste donorlanden , met name op basis van een belangrijk document van het Comité voor ontwikkelingshulp van de OESO , is het vanaf 1995 mogelijk geworden enkele belangrijke doelstellingen als richtsnoer vast te leggen voor het ontwikkelingssamenwerkingsbeleid en de uitvoering daarvan , zowel op nationaal als op internationaal niveau .
Een van de doelstellingen is de armoede tot het jaar 2015 met de helft te verminderen .
Dat kan geschieden door verlenging van de leerplicht , een aanzienlijke vermindering van de kindersterfte en met een pakket maatregelen ter bevordering van het sociaal welzijn .
Meer dan eenderde van de wereldbevolking leeft in extreme armoede en zo ' n miljard mensen zou door het genoemde beleid uit deze situatie kunnen worden gered .
Dat zou natuurlijk een geweldig resultaat zijn , maar om dat te bereiken moet zich daarvoor ongetwijfeld heel de internationale gemeenschap met alle kracht inzetten .
Dan kom ik nu bij het vierde element van de nieuwe opzet .
Het ontwikkelingssamenwerkingsbeleid wordt met name de laatste jaren steeds meer gezien als een allesomvattende kwestie waarvoor een sterk internationaal leiderschap nodig is .
Het gecoördineerde optreden van de verschillende organisaties van de Verenigde Naties , en van de organisaties van Bretton Woods , heeft hieraan een belangrijke bijdrage geleverd .
Met name moet gewezen worden op de belangrijke impulsen die zowel de Wereldbank als het Internationaal Monetair Fonds aan dit debat hebben gegeven .
Ik noem hier met name de nota Comprehensive Framework van de Wereldband , en het feit dat voor het eerst een instelling als het IMF het probleem van armoedebestrijding centraal stelt in haar politieke richtsnoeren , en een band legt tussen schuldverlichting en armoede , iets wat tot nu toe ondenkbaar was voor deze instelling .
Juist ook met het oog op deze nieuwe rol van de internationale organisaties bij de ontwikkelingsproblemen zijn wij gedwongen na te denken over de rol van de Europese Unie .
Volgens het Portugees voorzitterschap moet de Europese Unie zorgen voor een betere overeenstemming tussen haar toonaangevende rol in de wereld , als belangrijkste donor , en een actievere leidersrol in het streven naar vernieuwing van het internationaal ontwikkelingssamenwerkingsbeleid .
Daarbij moet de Europese Unie haar capaciteiten ontwikkelen voor coördinatie en overleg , met name met de Verenigde Naties en de daartoe behorende organisaties en de instellingen van Bretton Woods .
Om de rol van de Europese Unie in het internationaal ontwikkelingssamenwerkingsbeleid te kunnen versterken is het volgens ons noodzakelijk drie soorten acties te ontplooien .
In de eerste plaats moet de doeltreffendheid van het ontwikkelingssamenwerkingsbeleid van de Unie worden verbeterd .
Zoals bekend is er in 1995 een algemene evaluatie gemaakt van het ontwikkelingssamenwerkingsbeleid en onder het Duits voorzitterschap zijn de conclusies gepresenteerd van deze algemene evaluatie .
In de conclusies wordt het accent gelegd op de noodzaak van een meer samenhangend beleid van de Europese Unie en een algemene strategische visie van de Unie op de ontwikkelingsproblematiek .
Meer in het bijzonder wordt gewezen op de noodzaak van een betere coördinatie en complementariteit van de beleidsvormen , op harmonisatie en vereenvoudiging van de wijze waarop de uitvoering van het huidige samenwerkingsbeleid in de Unie wordt georganiseerd , op de noodzaak van een efficiënter hulpbeheer en met name de herziening van de uitvoeringswijze van die hulp , op de noodzaak van verbetering van het evaluatiesysteem en van meer transparantie in de hulpverlening .
In de tweede plaats moet ik wijzen op de noodzaak van een betere aansluiting van het beleid van de Unie op dat van lidstaten .
Het is bekend dat nu een belangrijk deel van de hulp verleend wordt uit hoofde van het nationale beleid van de lidstaten .
Deze beleidsvormen vullen elkaar niet altijd aan en worden niet gecoördineerd .
Veel verspilling en inefficiëntie van het beleid van de Europese Unie vloeien juist voort uit dat onvermogen tot coördinatie en uit dat gebrek aan complementariteit tussen wat elke lidstaat doet en wat de instellingen van de Europese Unie doen of voorhebben .
Volgens ons moeten wij absoluut zo snel mogelijk ervoor zorgen dat het beleid van de lidstaten en dat van de Unie beter op elkaar aansluiten en beter worden gecoördineerd .
In de derde plaats wil ik wijzen op de versterking en de samenhang van het beleid van de Unie , wat het centrale thema is bij dit debat .
Ten eerste beseffen wij allemaal dat het niet volstaat de voorwaarden voor hulpverlening te verbeteren , maar dat een betere aansluiting op andere beleidsvormen van de Europese Unie nodig is .
Dan worden de ontwikkelingsdoeleinden niet alleen bewerkstelligd met hulpverlening en bijstand , maar vooral ook met een meer geïntegreerde visie op de verschillende beleidvormen die bijdragen tot de ontwikkelingsdoelen .
In juni 1997 heeft de Raad een resolutie aangenomen en kreeg de Commissie de taak evaluatieverslagen voor te leggen , waarvan het eerste in mei 1999 is gepresenteerd .
In dat verslag worden al een aantal elementen van beleidscoördinatie vastgelegd , met name op het vlak van vredesopbouw , voedselveiligheid , visserij en migratie .
Bovendien wacht men zoals bekend op een mededeling van de Commissie over samenhang , evenals op een mededeling over het ontwikkelingssamenwerkingsbeleid .
Het spreekt vanzelf dat dit debat de komende maanden onder het Portugees voorzitterschap verrijkt zal worden met de bijdragen die de Commissie voor ons in petto heeft .
Er zal natuurlijk altijd paal en perk zijn gesteld aan de samenhang tussen de verschillende beleidsvormen .
Een zekere mate van tegenspraak tussen de beleidsvormen kan dan ook juist een aansporing zijn om een evenwicht te bereiken tussen tegenstrijdige , of onverenigbare belangen in de Europese Unie en deze tegen elkaar af te wegen .
Alleen op die wijze is het mogelijk met eventuele tegenspraken in de beleidsvormen om te gaan .
Los daarvan willen wij echter benadrukken dat wij , als wij een grotere samenhang willen bewerkstelligen tussen de beleidsvormen van de Europese Unie , in de huidige context en het huidige tijdsgewricht , serieus moeten nadenken over een aantal zaken die verband houden met de dynamiek van de Unie .
In de eerste plaats wil ik de interne dynamiek van de Europese Unie noemen , die vooral voortvloeit uit het Verdrag van Amsterdam .
Dat Verdrag versterkt de politieke dimensie van de Unie , hetgeen onvermijdelijk gevolgen heeft voor de samenhang van de beleidsvormen als uitgangspunt voor de ontwikkelingssamenwerking .
Ook zullen wij het verloop van de werkzaamheden in het kader van de intergouvernementele conferentie moeten afwachten en zien welke dynamiek bij de uitbreiding op gang wordt gebracht .
Dan kan worden vastgesteld in hoeverre de interne dynamiek van de Unie de richting zal uitgaan van een versterking van de samenhang in de beleidsvormen en met name in hoeverre de interne dynamiek door adequate institutionele akkoorden een bijdrage kan leveren aan dat doel op het vlak van de ontwikkelingssamenwerking .
Het tweede aspect dat wij bij de bewerkstelliging van beleidssamenhang voor ogen moeten houden is het ontwikkelingssamenwerkingsbeleid in het kader van het buitenlands beleid van de Unie .
Wij weten dat het buitenlands beleid van de Unie een nieuwe fase is ingegaan .
Door de benoeming van de hoge vertegenwoordiger , de instelling van een snelle interventiemacht en een militair centrum voor crisisbeheer is de Unie steeds nadrukkelijker aanwezig en deze dynamiek mogen wij niet onderschatten wanneer wij spreken over de rol van het ontwikkelingssamenwerkingsbeleid .
Bovendien zijn er ook nog andere zaken , zoals de politieke dialoog , het goedkeuren van gemeenschappelijke standpunten of gemeenschappelijk optredens , de voorbereiding van gemeenschappelijke strategieën , preventieve diplomatie en het ontwikkelen van regionale preventie- en crisisbeheerscapaciteiten .
De uitvoering en de verdere ontwikkeling van deze instrumenten zal zeker een belangrijke bijdrage leveren aan de versterking van de rol van het ontwikkelingssamenwerkingsbeleid in het kader van het buitenlands beleid van de Europese Unie .
Laten wij er geen doekjes om winden : ook in de Europese Unie zal de inbedding van het ontwikkelingssamenwerkingsbeleid in het buitenlands beleid ongetwijfeld dezelfde weg moeten afleggen als het ontwikkelingbeleid in vele lidstaten .
Om het ontwikkelingssamenwerkingsbeleid beter uit de verf te doen komen moeten de besluitvormingsmechanismen versterkt worden en is er behoefte aan een institutionele structuur waarmee gebruik kan worden gemaakt van de GBVB-middelen .
Aldus kunnen de instrumenten van het ontwikkelingssamenwerkingsbeleid beter worden afgestemd op de instrumenten van het buitenlands beleid .
Wij zijn ervan overtuigd dat wij moeten overschakelen van een postkoloniale benadering naar een echte Europese benadering van het ontwikkelingssamenwerkingsbeleid .
Wij weten immers dat het ontwikkelingssamenwerkingsbeleid in Europees verband sterk beïnvloed wordt door het beleid van een aantal lidstaten vanwege hun postkoloniale betrekkingen .
Het derde aspect betreft het beleid van de Europese Unie en dat van de lidstaten .
De samenhang van het ontwikkelingssamenwerkingsbeleid op Europees vlak vereist ongetwijfeld een betere coördinatie van het beleid van de lidstaten met dat van de Europese Unie .
Als wij er niet in slagen betere mechanismen in het leven te roepen voor de samenhang van de nationale beleidsvormen , zullen wij zeker moeilijkheden ondervinden bij de uitwerking van een kader voor meer samenhang in het ontwikkelingssamenwerkingsbeleid van de Unie .
Het vierde en laatste aspect dat ik aan de geachte afgevaardigden ter overweging wil voorleggen betreft de rol van de Raad Ontwikkelingssamenwerking .
Met name de afgelopen maanden is gesproken over de rol die deze Raad kan spelen in het beleid van de Unie .
Er bestaat , zoals u weet , een levensgroot verschil tussen de status van het ontwikkelingssamenwerkingsbeleid en de status van andere beleidsvormen van de Unie .
Kijkt u maar eens naar de moeilijke besprekingen over het al of niet opnemen in de begroting van het EOF .
Wij kunnen moeilijk meer samenhang tot stand brengen tussen de beleidsvormen van de Unie als de Raad Ontwikkelingssamenwerking geen actievere en ingrijpender rol speelt in de advisering over politieke besluiten die weliswaar in andere raden , in andere besluitvormingsinstanties aanhangig zijn maar bij uitstek het domein zijn van de ontwikkelingssamenwerking .
Ongeacht of het nu om de landbouw- , de visserij- , de milieuraad of nog andere raden gaat , de Raad Ontwikkelingssamenwerking heeft tot nu niet de mogelijkheid gehad in die raden gehoord te worden of op te treden .
Zonder een actievere rol van de Raad Ontwikkelingssamenwerking in de algemene coördinatie van de politieke besluiten , die weliswaar rechtstreeks verband houden met het ontwikkelingssamenwerkingsbeleid van de Europese Unie maar elders worden genomen , zal het zeer zeker uiterst moeilijk zijn een meer samenhangend beleid van de Europese Unie voor ontwikkelingsdoelstellingen op poten te zetten .
De woorden en gedachten van het Europees Parlement zullen ook deze keer ongetwijfeld opportuun en welkom zijn .
Ik wil beginnen met iets te zeggen over de succesvolle onderhandelingen tussen de EU en de ACS-landen .
Ik vond de deelneming aan deze onderhandelingen een uitstekende ervaring .
Het feit dat de lidstaten als een team samenwerkten , deed mij deugd .
Het einde van de onderhandelingen was voor beide kanten ook reden tot grote tevredenheid , niet omdat de onderhandelingen voorbij waren , maar omdat iedereen zich ervan bewust was dat de EU en de 71 ACS-landen daadwerkelijk iets hadden bereikt .
De wereld heeft behoefte aan zo ' n resultaat .
Dat is tevens een goed signaal met het oog op de algemene discussie over de mondialisering .
Ik wil enkele grote veranderingen in de nieuwe overeenkomst kort bespreken .
Er is bijvoorbeeld uitdrukkelijk aandacht besteed aan de kwestie van corruptie .
Ook zijn wij er voor de eerste keer in geslaagd om een kader te creëren voor de oplossing van het immigratieprobleem .
Daarnaast stimuleren wij een participerende aanpak en zorgen wij ervoor dat de bevolking inspraak heeft in de hervormingen en beleidsterreinen die door de EU gesteund gaan worden .
Het ontwikkelingssamenwerkingbeleid zal zich meer gaan richten op strategieën om de armoede te verminderen .
De toekenning van steun zal niet alleen meer worden gebaseerd op de behoeften van elk land , maar ook op de wijze waarop het beleid in de betreffende landen wordt uitgevoerd .
Om de ontwikkeling van de particulier sector te stimuleren , zal een investeringsfonds worden opgezet .
De doelmatigheid van de beleidsinstrumenten zal worden verbeterd en er zal een nieuw flexibel systeem worden geïntroduceerd waardoor de Gemeenschap en het gesubsidieerde land in staat zullen zijn om hun samenwerkingsprogramma regelmatig aan te passen .
De administratieve , en in sommige gevallen ook de financiële verantwoordelijkheden zullen worden gedecentraliseerd en overgeheveld naar lokale instanties om de doelmatigheid van de samenwerking te kunnen vergroten .
Het beleidskader voor handels- en investeringsontwikkelingen zal worden verbeterd .
De samenwerking op alle voor de handel belangrijke gebieden zal sterker worden gestimuleerd .
Deze zal ook nieuwe aspecten omvatten zoals arbeidsvoorwaarden en de invloed van de handel op het milieu .
Na Seattle ben ik ervan overtuigd dat u de betekenis van deze afspraken op waarde weet te schatten .
Graag wil ik nu enkele van de belangrijkste resultaten toelichten .
In de eerste plaats noem ik het akkoord over enkele politieke kwesties .
In de nieuwe overeenkomst wordt van beide kanten grote inzet gevraagd ter bevordering van het beginsel van goed bestuur als een fundamenteel en opbouwend onderdeel van het partnerschap .
Hierdoor is een regelmatige dialoog mogelijk op een gebied dat door de Gemeenschap actief wordt gesteund .
In de tweede plaats is er een nieuwe procedure vastgesteld in verband met schendingen van mensenrechten , democratische principes en rechtsregels .
In vergelijking met de oude procedure wordt in de nieuwe procedure sterker de nadruk gelegd op de eigen verantwoordelijkheid van het betrokken land .
Bovendien ontstaat er ruimte voor een flexibelere overlegprocedure , waardoor een echte dialoog kan worden gevoerd en de nodige corrigerende maatregelen kunnen worden genomen .
In zeer spoedeisende gevallen van ernstige schendingen van die essentiële principes worden onmiddellijk maatregelen genomen en wordt de andere partij daarvan op de hoogte gesteld .
Ten derde hebben de EU en de ACS-landen overeenstemming bereikt over het gebruik van een nieuwe , specifieke procedure voor ernstige gevallen van corruptie .
Dit is een echte doorbraak , zowel binnen het EU-ACS-kader als ook in de internationale betrekkingen in het algemeen .
Deze procedure zal niet uitsluitend worden gehanteerd bij corruptie met EOF-geld , maar ook in andere situaties in landen waar de EG financiële verplichtingen heeft en corruptie een ernstige belemmering vormt voor het ontwikkelingsbeleid .
Dit is een belangrijk aspect omdat de financiële steun immers wordt verleend met gemeenschapsgeld .
Door het opnemen van een dergelijke bepaling in het partnerschapakkoord geven de EU en de ACS-landen een duidelijk signaal , dat ongetwijfeld door de Europese belastingbetalers , en hopelijk ook door de Europese investeerders , gewaardeerd zal worden .
Migratie is een ander nieuw thema in de ACS-EU-overeenkomst .
Wij hebben een evenwichtige overeenkomst bereikt voor de onderlinge samenwerking op dit gebied .
Deze nieuwe dimensie in het partnerschapakkoord is een weerspiegeling van de richtsnoeren van de EU en stroken met het Verdrag van Amsterdam en de conclusies van de Europese Raad van Tampere in Finland , van oktober jongstleden .
De Europese Unie wil een immigratie- en asielbeleid ontwikkelen en uitvoeren dat gebaseerd is op het principe van partnerschap met de thuislanden en -regio ' s van de immigranten en asielzoekers .
De met de ACS-landen gesloten overeenkomst baant de weg voor nieuwe initiatieven , met name op het gebied van de rechten die burgers uit derde landen binnen de EU hebben en met betrekking tot maatregelen ter vergemakkelijking van hun integratie .
Wij zijn ook een aantal bepalingen overeengekomen over kwesties die verband houden met illegale immigranten .
De EU en de ACS-landen zullen een proces op gang brengen dat moet leiden tot de vaststelling van mogelijkheden en middelen tot repatriëring van illegale immigranten die zich op het grondgebied van een van de partijen bevinden .
Dit geldt ook voor personen uit derde landen en stateloze personen .
Met elk ACS-land zullen aparte onderhandelingen worden gevoerd om een kader te creëren waarbinnen dit proces zich zal afspelen .
Deze zeer innovatieve aanpak biedt mogelijkheden tot verbetering van goed bestuur .
De overeenkomst biedt eveneens een goed kader om de wederzijdse beïnvloeding van handelssamenwerking en ontwikkelingshulp te stimuleren .
Wij hebben ook overeenstemming bereikt over een procedure voor de sluiting van nieuwe handelsovereenkomsten , waarbij de nadruk zal worden gelegd op de liberalisering van de handel tussen de partijen en het opstellen van bepalingen voor de hieraan gerelateerde kwesties .
We hebben de twijfels van de ACS-landen met betrekking tot het tijdspad van die handelsbesprekingen ongedaan kunnen maken .
De onderhandelingen zullen uiterlijk in 2002 beginnen .
De voorbereidingsperiode van twee jaar zal niet alleen gebruikt worden om de regionale integratieprocessen aan te moedigen , maar ook om de onderhandelingskracht van de ACS-landen in de handelsbesprekingen te versterken .
Voor de onderhandelingen is een periode van zes jaar gepland .
Wij zullen op twee manieren rekening houden met de economische en sociale beperkingen van de ACS-landen : in de eerste plaats door de economische en commerciële hervormingen aan te vullen met een ontwikkelingsbeleid op menselijk en sociaal gebied en , in de tweede plaats , door de ACS-landen te ondersteunen bij het proces dat nodig is om van hen actieve deelnemers in het internationaal economisch en handelsbestel te maken , door middel van capacity building en samenwerking in multilaterale fora .
Deze aanpak zal uiteindelijk leiden tot een volledig WTO-compatibele structuur .
Bedrijven zullen dan sneller geneigd zijn hun banden met hun ACS-partners te versterken .
De binnenlandse en buitenlandse investeringen zullen toenemen en er zal meer kennis en technologie worden overgedragen .
Hierdoor zal de concurrentiepositie van de ACS-landen in snel tempo versterkt worden en zal bovendien hun geleidelijke integratie in de wereldeconomie worden vergemakkelijkt .
Bovendien zal de overeenkomst met de EU als een anker fungeren .
Deze zal onvermijdelijk de basis gaan vormen voor de economische hervormingen , net zoals de verplichtingen die voor beide partijen voortvloeien uit de overeenkomst , zullen zorgen voor stabilisatie van de nationale en economische hervormingen .
De grondgedachte achter deze nieuwe aanpak is ook gebaseerd op het principe dat de combinatie van een open handelsbeleid met een sociaal ontwikkelingsbeleid tot economische groei en minder armoede zal leiden .
Een ander belangrijk aspect is de verbetering van het handelsregime van de EU voor de minst ontwikkelde landen , waarvan er 39 deel uitmaken van de ACS-groep .
Dit proces zal zich de komende vijf jaar voltrekken , zodat de exporteurs in de ontwikkelingslanden in 2005 voor vrijwel al hun producten vrije toegang tot de EU-markt zullen hebben .
Voor de omvang van het volgende EOF heeft de EU al een financieel voorstel gedaan .
Het is gebaseerd op het principe volgens welke de noodzaak van handhaving van financiële ondersteuning op grote schaal - in een periode waarin er op de begrotingen slechts weinig geld beschikbaar is voor officiële ontwikkelingshulp - in overeenstemming gebracht moet worden met de noodzaak van meer efficiëntie van de communautaire steun .
Op dit moment is 9,5 miljard euro van de voorheen beschikbare EOF-middelen niet vastgelegd .
De EU dient zich in te spannen om deze saldi samen met de nieuwe EOF-gelden binnen een periode van zeven jaar zinvol te besteden , dat wil dus zeggen vóór de inwerkingtreding van een nieuw financieel protocol .
Dit zou betekenen dat de Gemeenschap gedurende deze periode het jaarlijks volume aan vastleggings- en betalingskredieten aanzienlijk kan vergroten .
In de komende jaren is er dus geen sprake van verminderde inspanningen , in tegendeel , wij zijn op weg naar een periode van grotere inspanningen .
Een dergelijk engagement vraagt natuurlijk van beide kanten een diepgaande hervorming van de procedures en uitvoeringsmodaliteiten .
Er is een duidelijk verband tussen het interne hervormingsproces van de Commissie en onze mogelijkheden om steun te verlenen op grond van het akkoord met de ACS-landen .
Wat het ontwikkelingssamenwerkingsbeleid betreft , lijkt de mondiale context drastisch veranderd te zijn .
Ik ben vooral bezorgd over de marginalisatie van veel staatshuishoudingen , over de toenemende armoede in de wereld , over de behoefte aan een beter management van de vele factoren die het milieu beïnvloeden , over de destabiliserende effecten van migratie en de zorgwekkende consequenties van gewapende conflicten en wijdverbreide ziekten .
Wij dienen binnen dit mondiale kader onze eigen plaats te bepalen .
De evaluaties van de EG-hulp zijn gelukkig nuttige hulpmiddelen om onze activiteiten op dit vlak te verbeteren en hopelijk ook om de zojuist genoemde uitdagingen succesvol het hoofd te bieden .
Als resultaat van die evaluaties zou ik de aandacht willen vestigen op de volgende problemen .
De doelstellingen van het Gemeenschapsbeleid zijn te talrijk en te vaag , en dit heeft een ongunstige weerslag op de samenhang .
Dit is niet alleen een gevolg van de complexiteit van onze eigen structuren , maar ook van een duidelijk gebrek aan consistentie tussen de beleidsvormen en de belangen van de lidstaten .
Het steunstelsel van de Commissie is te ingewikkeld en te gefragmenteerd qua instrumenten , procedures en institutionele mechanismen .
Vaak zijn het eerder de beschikbare instrumenten die het beleid bepalen dan de doelstellingen en de duidelijk gedefinieerde prioriteiten .
De beschikbare mankracht is te gering voor de omvang van de hulp die wij moeten beheren .
Om 10 miljoen Amerikaanse dollar te beheren , beschikken we in de Commissie gemiddeld over 2,9 medewerkers .
Bij de Wereldbank is dat 4,3 medewerkers en in de grote lidstaten tussen de 4 en 9 medewerkers .
Dit is een reëel probleem : er zijn te veel verschillende financiële instrumenten , elk met zijn eigen kenmerken en met name elk met een eigen serie begrotingslijnen .
Dit valt moeilijk te rijmen met de behoefte aan een efficiënt beheersysteem .
Om deze problemen aan te pakken en op te lossen dient de Commissie een echte dialoog met de lidstaten en het Parlement te beginnen .
Het is absoluut van cruciaal belang dat we de samenhang op een realistische en pragmatische manier benaderen .
Dat betekent dat het debat binnen het geëigende institutionele kader gevoerd dient te worden , en dat kader bestaat in dit geval uit de Raad en het Parlement .
Er dient ook aandacht te worden besteed aan het gebrek aan coördinatie tussen de vijftien lidstaten onderling en tussen de lidstaten en de Gemeenschap .
Door het ontwikkelingssamenwerkingsbeleid van de Gemeenschap te richten op internationaal erkende doelstellingen en strategieën wordt de weg geplaveid voor een betere complementariteit met het beleid van de lidstaten .
Dit komt heel sterk overeen met hetgeen minister Amado zojuist heeft voorgesteld .
Als we het tegenwoordig over beleid hebben , betekent dat automatisch dat we ons ook moeten richten op een convergentieproces .
Dat vormt namelijk een deel van de oplossing .
Wij zijn bezig met het formuleren van nieuwe beleidsrichtsnoeren en daarbij is het noodzakelijk om prioriteiten te definiëren voor de activiteiten van de Gemeenschap .
Alles is veel complexer geworden en dat geldt ook voor de samenwerking op ontwikkelingsgebied .
Geen enkele donor is in staat om het hele scala thema ' s in zijn eentje te dekken .
Het gaat namelijk zowel om macro-economische kwesties en het creëren van wet- en regelgeving , als om nieuwe thema ' s met veel onderlinge raakvlakken zoals gender , milieu , goed bestuur en institutionele hervormingen .
Het is belangrijk dat wij flexibele mechanismen gaan gebruiken waardoor een taakverdeling mogelijk wordt op basis van de deskundigheid en het vermogen van de verschillende , in een ontwikkelingsland actieve donoren .
Dit dient op het niveau van de lidstaten te gebeuren en moet uiteindelijk leiden tot de formulering van sectorale beleidsvormen voor de activiteiten van de Gemeenschap .
Dat is het doel dat we willen bereiken .
Bij de vaststelling van de prioriteiten van de EG-steun moet rekening worden gehouden met de specifieke kenmerken van de Gemeenschap in vergelijking met de lidstaten en de internationale instellingen .
Ik wil er slechts een paar noemen .
Wij hebben mogelijkheden om het ontwikkelingssamenwerkingsbeleid te combineren met het handelsbeleid , waarbij synergie tussen financiële hulp en economische samenwerking gegarandeerd dient te worden .
Wij zijn neutraal en waarborgen de algemene belangen van de Gemeenschap .
Verder vertegenwoordigen wij een kritieke massa en zijn wij in staat om relatief grote taken uit te voeren in vergelijking met hetgeen de individuele lidstaten normaal gesproken doen .
Ook onze aanwezigheid ter plekke is van belang .
Eigenlijk vind ik het feit dat wij zelf een succesvol regionaal samenwerkingsverband hebben opgezet het allerbelangrijkste resultaat .
Daardoor worden wij overal ter wereld als een neutrale , welkome partner in dit experiment beschouwd , en daar kan niemand anders zich op beroepen .
Het is van essentieel belang om de efficiëntie van het Gemeenschapsbeleid te vergroten en een meer operationeel strategisch kader te ontwikkelen .
Dit is de tweeledige uitdaging waar de Commissie mee wordt geconfronteerd .
In de komende maanden dient zij een voorstel te doen voor een algemene beleidsverklaring .
Wij zullen een brede en open overlegprocedure op gang brengen en de standpunten van de verschillende belanghebbende partijen inzamelen .
Deze overlegprocedure vind ik bijna net zo belangrijk als de inhoud en wij dienen alle mogelijke middelen te gebruiken om zelf actief aan dit proces deel te nemen .
Wij nodigen iedereen hierbij uit om hetzelfde te doen .
Naast dit initiatief hebben wij ook een procedure op gang gebracht om de beleidssamenhang te verbeteren en om de reële en imaginaire problemen in dit verband boven water te brengen en duidelijk te definiëren .
Dit is een voortdurend proces en ik beschouw dit als een soort continue poging tot kwaliteitscontrole .
Ik nodig het Parlement uit om deel te nemen aan deze continue poging tot verbetering van de samenhang van onze activiteiten .
Voorzitter , in de eerste plaats dank aan de heer Amado voor zijn woorden en ook dank aan de heer Nielson .
Ik ben ook blij dat de heer Amado over het EOF heeft gesproken .
Het probleem zit echter niet hier , bij dit Parlement , en ook niet bij de Commissie ; de Raad moet de stap zetten om het EOF te budgetteren , dus moet die preek eigenlijk in de Raad worden gehouden .
Voorzitter , ook dank aan de heer Nielson .
Hij heeft uitgebreid gesproken over het nieuwe Lomé-Akkoord , maar dat is niet echt het onderwerp van de bijeenkomst van vanmorgen .
Wij wilden spreken over de coherentie .
Dat is het thema .
Al sinds het begin van de jaren negentig hebben het Europees Parlement , de Europese Commissie en de Europese Ministerraad onderkend dat het niet goed zit met die coherentie van het Europees beleid , met name op het gebied van de ontwikkelingssamenwerking en bij andere beleidsonderdelen van de Unie .
Diverse keren is er aandacht gevraagd voor dat probleem , in 1992 , in 1995 en 1997 .
De voorbeelden staan allemaal in een resolutie die voor ons ligt .
Zelf heb ik al jaren vragen gesteld over deze problematiek .
In 1997 is de verplichting tot coherentie van beleid zelfs opgenomen in het Verdrag van Amsterdam .
In 1998 is er bovendien afgesproken dat een jaarlijks rapport zou worden uitgebracht door de Europese Commissie waaruit verbeteringen zouden moeten blijken .
Maar wat hebben wij sindsdien gezien ?
Mooie woorden , ook vandaag weer , maar geen rapport .
Het is eigenlijk te gek voor woorden .
Er wordt erkend dat er sprake is van tegenstrijdig beleid .
Er worden keer op keer goede voornemens geformuleerd maar er gebeurt in feite niets .
Het is dus terecht dat wij dit vandaag hier aan de orde stellen .
Om die tegenstrijdigheden te illustreren wil ik enkele voorbeelden noemen .
Een aantal ontwikkelingslanden produceren suikerriet voor de suikerproductie .
In de Unie wordt ook suiker geproduceerd via suikerbieten .
Om te voorkomen dat die goedkope suiker uit de ontwikkelingslanden de duurdere suiker uit de EU beconcurreert , wordt er dan een flinke invoerheffing op die rietsuiker gezet .
Het gevolg is dat de export van rietsuiker uit de betrokken landen naar de Unie flink wordt beperkt .
Tegelijk geven we enorm veel ontwikkelingshulp aan die landen .
Een minister uit één van de Caribische eilanden die suikerriet produceren zei eens tegen mij : Als u gewoon onze suiker toegang gaf tot de Europese Unie , dan hadden wij uw ontwikkelingshulp helemaal niet nodig .
Nog zo ' n voorbeeld : de cacao .
De Europese Unie wil een percentage van 5 % alternatieve vetten in chocolade toestaan om de interne markt te harmoniseren .
Dat zou ook nul procent kunnen zijn , daarmee zou de interne markt ook geharmoniseerd zijn .
Als je het op 5 % zet , waar het nu naar toe lijkt te gaan , dan weet je bijna zeker dat je honderdduizenden kleine cacaoboeren in ontwikkelingslanden benadeelt .
Toch lijkt het die kant op te gaan .
Waar zijn wij dan eigenlijk mee bezig ?
Dat is ook typisch het beleid waarvan onze burgers zeggen : wat doet Brussel eigenlijk .
Het lijkt erop dat het Europese bedrijfsleven hier belangrijker is dan onze eigen principes , onze eigen coherenties en de belangen van de ontwikkelingslanden .
Ook op het gebied van sancties en embargo ' s zijn er schokkende voorbeelden .
Waarom wel een olieboycot tegen Haïti en niet tegen Birma , waar een gekozen president vast zit , een parlement naar huis is gestuurd en een deel van de parlementsleden gevangen is gezet of zelfs is vermoord ?
Waarom geen olieboycot tegen Soedan , waar nog steeds veel gevechten plaatsvinden , nota bene met wapens die betaald worden met geld van de oliemaatschappijen die werken in de gebieden waar de vluchtelingen zitten ?
De incoherentie is duidelijk huizenhoog .
Wij hebben nu ook weer van de heer Nielson een mooi voorbeeld gehoord over het nieuwe Lomé-Akkoord .
Als het nieuwe Lomé-Akkoord gewoon in werking wordt gesteld zonder dat al die incoherenties uit het beleid worden gehaald , dan is het beleid op zand gebouwd om maar een bijbelse uitdrukking te gebruiken .
De Raad heeft keer op keer de voorbeelden genoemd waar het fout zit : in de landbouw , in de handel , in de conflictpreventie , in de vredesoperaties , in de visserij , in de migratie , in het milieu .
Commissaris Nielson , waar wij op zitten te wachten , is op een goed rapport over die incoherenties en op een aantal concrete voorstellen om die incoherenties uit het beleid te halen .
Nogmaals , anders zullen al uw mooie voorbeelden , al uw prachtige beleid - en dat zeg ik ook tegen de staatssecretaris - op zand zijn gebouwd en zal er niet veel van terechtkomen .
De burgers spreken ons erop aan .
Wij hebben het zelf al vanaf 1992 gezegd : dit is het onderwerp van dit debat .
Ik hoop dat deze boodschap goed tot u doordringt en ik hoop echt dat u binnenkort met een rapport met maatregelen komt .
Mijnheer de Voorzitter , geachte Raadsvoorzitter , geachte commissaris , geachte collega ' s , geheel in de geest van mijn collega Maij-Weggen geloof ik dat wij hier zitten met een reeks van vertegenwoordigers die allemaal hartgrondig op dit onderwerp willen ingaan .
Wij spreken over een onderwerp dat van fundamenteel belang is voor de Europese Unie .
Laat ik beginnen met heel precies aan te geven waarover wij hier debatteren .
Artikel 178 , titel XX van de geconsolideerde Verdragen van de Europese Unie luidt als volgt : " De Gemeenschap houdt bij de uitvoering van beleid dat gevolgen kan hebben voor de ontwikkelingslanden rekening met de doelstellingen van artikel 177 " Wat zijn de doelstellingen waarmee elk beleid van de Europese Unie rekening moet houden ?
Artikel 177 specificeert deze doelstelling als " de duurzame economische en sociale ontwikkeling van de ontwikkelingslanden en meer in het bijzonder van de armste ontwikkelingslanden " , de " harmonisatie en geleidelijke integratie van de ontwikkelingslanden in de wereldeconomie en de strijd tegen de armoede in de ontwikkelingslanden " .
Mijnheer de Voorzitter , dit zijn geen vrijblijvende doelstellingen , dit zijn artikelen , juridische artikelen , die onderdeel zijn van het bij wet vastgelegde Europese acquis waaraan de Europese instellingen en de lidstaten zich dienen te houden .
Ieder wetsartikel moet natuurlijk niet alleen beoordeeld worden op zijn wetmatigheid , maar ook op het belang van de inhoud .
Ik ben van mening , en gelukkig velen met mij , dat het principe van beleidscoherentie van essentieel belang is voor iedere overheid die een geloofwaardige dienaar van haar burgers wil zijn .
De belangen van burgers zijn alleen gediend bij een geloofwaardige overheid die betrouwbaar is .
Dit is van belang voor het vertrouwen dat de samenleving in de overheid stelt , maar ook belangrijk vanuit het oogpunt van doelmatigheid , want coherentie is vereist voor efficiënt gebruik van onze beperkte middelen .
Wij moeten de werkelijkheid niet rooskleuriger voorstellen dan zij is .
De realiteit is weerbarstig .
Het is de taak van de overheid om met dit gegeven transparant en open om te gaan , zonder achterdeurtjespolitiek .
De overheid is verplicht om te laten zien welke dilemma ' s zij heeft en waar , wanneer en waarom er problemen zijn met de coherentie van beleid in plaats van dat alles maar weg te moffelen .
Wij praten hier vandaag niet over een luxeprobleem : de problematiek van armoede in de derde wereld is een immens en schrijnend probleem dat om serieuze aandacht vraagt .
Natuurlijk bewaken wij als Parlement de belangen van onze burgers , maar het is ook in het belang van onze burgers om te leven in een stabiele internationale omgeving , waarin de menselijke veiligheid wordt nagestreefd .
Dat is een moreel belang , een veiligheidsbelang en uiteindelijk is het zelfs in het belang van onze economie .
In wiens belang is het eigenlijk als belastinggelden van de Europese burger naar hulp gaan voor Namibië ter ondersteuning van de economische ontwikkeling als tegelijkertijd de economische bedrijvigheid van arme veeboeren in hetzelfde land dramatisch worden ondermijnd door keiharde exportsubsidies , betaald door diezelfde belastingbetaler ?
We doen allemaal alsof het niet gebeurt , maar we weten allemaal dat het wel gebeurt .
Geachte collega ' s , het is niet onze taak als parlementariërs om als een struisvogel onze kop in het zand te steken .
Het algemeen belang van beleidscoherentie is daarom een verantwoordelijkheid van de Commissie als geheel , van de Raad en van het Europees Parlement .
Deze verantwoordelijkheid kan niet alleen worden gedragen door de commissaris voor ontwikkelingssamenwerking , hoe graag wij hem hier ook zien en horen spreken , of door de Ontwikkelingsraad of de parlementaire commissie voor ontwikkelingssamenwerking .
Wij hebben hier een integrale benadering nodig .
Na de zeer heldere en scherpzinnige uiteenzetting ervan zowel de heer Amado als de heer Nielson op dit punt , wil ik graag aangeven dat wij zeer uitkijken naar de voorstellen van de Commissie om het beleid in zijn geheel coherent te maken .
Niet alleen van commissaris Nielson , maar van de totale Commissie .
Daarom roepen wij de Commissie in deze scherpe en duidelijke resolutie op tot het ontwikkelen van concrete instrumenten .
Wij moeten zichtbaar maken waar coherentie een probleem is en inventariseren wat die problemen zijn .
Wij moeten laten zien welke problemen wij oplossen en welke wij nog niet hebben opgelost .
Daarom pleit ik voor een coherentie-observatorium dat dit zichtbaar maakt .
Daarom moeten wij in de Commissie , in de Raad , in het Parlement , interservicetaakgroepen instellen die het verkrijgen van coherentie kunnen bewaken .
Mijnheer de Voorzitter , dames en heren collega ' s , als het dak van onze buren lekt kunnen wij potten en pannen geven om het water in op te vangen , maar natuurlijk is het doelmatiger om het lek in het dak te helpen dichten .
De crisis in de Commissie van vorig jaar is vandaag opgelost , maar thans dient de Commissie te komen met een beleid waarin wij volle steun krijgen voor een aanpak , voor een coherentie zoals het hele Parlement die ongetwijfeld straks in de resolutie zal vragen .
Ik wens de commissaris veel succes in zijn gevecht binnen de Commissie , en de heer Amado veel succes binnen de Raad .
Mijnheer de Voorzitter , geachte collega ' s , laten we er geen doekjes om winden : wanneer het op ontwikkelingssamenwerking aankomt is de samenhang in geen velden of wegen te bekennen .
Hoewel de steun van de Europese Unie aan de ontwikkelingslanden in het Verdrag verankerd is , doen zich - zoals ook andere collega ' s reeds zo uitstekend hebben verwoord - bij de verlening daarvan allerlei storingen en incoherenties voor .
De eerste incoherentie houdt verband met het gebrek aan overleg tussen de Unie en de lidstaten over hun respectieve ontwikkelingssamenwerkingsbeleid .
Hierdoor lopen heel wat zaken door elkaar heen .
Communautaire programma ' s overlappen zich soms met nationale programma ' s , terwijl men het geld beter had kunnen gebruiken voor andere projecten waar nu geen gevolg aan kan worden gegeven .
Laten we ook niet vergeten dat sommige lidstaten eigenlijk een neokoloniaal beleid voeren dat absoluut niet bijdraagt aan de ontwikkeling van de landen die zogenaamd worden geholpen .
Een tweede incoherentie houdt verband met de hulp aan autoritaire regimes .
Terwijl goed bestuur en het ontbreken van corruptie als voorwaarden worden gesteld , blijven er , via de beurs van enkele staatshoofden , honderdduizenden euro ' s naar rekeningen in Zwitserland stromen .
De derde incoherentie heeft te maken met de mensenrechten .
Die wil men beschermen , zegt men .
Ontwikkelingslanden worden aangespoord hetzelfde te doen .
Er worden zelfs talrijke resoluties aangenomen waarin elke inbreuk op de mensenrechten wordt veroordeeld .
Protestbewegingen en internationale campagnes worden gesteund , maar men doet niets aan de groeiende wapenhandel en bekommert zich zelfs niet om de beperking van de handel in de meest gruwelijke wapens , zoals landmijnen .
Eigenlijk wordt er weinig gedaan om schendingen van de mensenrechten echt te voorkomen .
De vierde incoherentie van het ontwikkelingssamenwerkingsbeleid van de Europese Unie houdt verband met de vraag : hoe kan men aan ontwikkeling bijdragen als men de natuurlijke rijkdommen plundert van de mensen die men helpt ?
De Europese Unie zou de zee niet systematisch moeten leegvissen met haar intensieve visserij , maar de vissen aan de lokale vissers moeten overlaten opdat zij de eigen bevolking kunnen voeden .
Men moet de grondstoffen aan de lokale producenten overlaten opdat zij deze zelf kunnen bewerken .
Over olie zullen we het maar helemaal niet hebben , want het optreden van bedrijven als Elf of Total in Afrika is helaas maar al te goed bekend .
Wij willen echter verder gaan , en dat zal binnenkort wellicht de vijfde incoherentie worden : wij eisen dat de biodiversiteit wordt gerespecteerd .
Dan zal iedereen zijn eigen middelen kunnen produceren en de natuurlijke rijkdommen kunnen beschermen .
Zoals wij echter nog tijdens de afgelopen onderhandelingen hebben kunnen constateren , worden de ACS-landen verplicht om de TRIPS-overeenkomsten te ondertekenen .
Ook levende materie kan onder deze verdragen komen te vallen .
Een dergelijke verruiming zou echter het einde van de biodiversiteit betekenen en dan zijn de kleine boeren van het Zuiden overgeleverd aan de multinationals en zullen zij in feite opnieuw in slavernij vervallen .
De uitvoering van de bestaande overeenkomsten - en dat is een zesde incoherentie - wordt echter niet hard gemaakt .
Enerzijds worden er begrotingsmiddelen uitgetrokken voor de strijd tegen aids , en anderzijds wordt er niets gedaan om de in het kader van de TRIPS voorgeschreven vergunningen , ook daadwerkelijk op te leggen .
Daarmee zouden de ontwikkelingslanden hun eigen medicijnen kunnen produceren en zou men de door aids veroorzaakte hecatombe kunnen afremmen .
Ofschoon in het verslag-Schwaiger al vanaf de tweede paragraaf duidelijk wordt aangegeven dat de huidige tendens in de liberalisering van het handelsverkeer niet ten goede komt aan grote delen van de bevolking van de ontwikkelingslanden , en van met name de allerarmsten landen , blijft de Europese Unie tijdens de onderhandelingen van het WTO de liberalisering van het handelsverkeer verdedigen en maakt ze - met inachtneming weliswaar van een overgangsperiode van enkele jaren - een einde aan het preferentiebeleid voor de ACS-landen , ofschoon dat beleid juist met name voor de armste landen versterkt had moeten worden .
De achtste incoherentie is van politieke en praktische aard .
Er wordt altijd gezegd : mondiaal denken , regionaal handelen .
Toch worden de regionale instanties die bij de ontwikkeling betrokken zijn , gepasseerd .
Men praat liever met nationale regeringen , en subsidieert NGO ' s uit het Noorden , ten koste van regionale projecten en NGO ' s uit het Zuiden .
Landbouw en milieu : ook hier doen zich problemen en incoherenties voor , evenals in de research , bij emigratie en gezondheid .
Kortom , onder het mom van de hulp aan de ontwikkelingslanden wordt de liberalisering van de markt aangemoedigd , alhoewel men volmondig toegeeft dat het een tegen het ander indruist .
Nogmaals , het ontwikkelingssamenwerkingsbeleid van de Europese Unie is niet coherent .
Namens de fractie van De Groenen / Vrije Europese Alliantie nodig ik daarom het Parlement , de instellingen , en de Commissie uit om samen te proberen ons beleid eindelijk coherent te maken .
Mijnheer de Voorzitter , ik vind dat dit debat zeer gelegen komt , niet alleen vanwege het belang van het thema ontwikkelingssamenwerking in het algemeen , maar ook vanwege het actuele karakter .
Seattle is mislukt en de Noord-Zuidbetrekkingen stonden daar om meerdere redenen in de schijnwerper .
De vergadering in die Noord-Amerikaanse stad heeft duidelijk gemaakt dat de mondialisering zeer ongelijke resultaten oplevert , resultaten die uiterst nadelig zijn voor de armste landen .
In Bangkok is op ditzelfde moment de 10de Conferentie van de Verenigde Naties voor Handel en Ontwikkeling aan de gang , die duidelijk beïnvloed wordt door het mislukken van Seattle .
Intussen zijn de onderhandelingen over de toekomst van de Conventie van Lomé afgerond .
Dit volstaat eigenlijk al om het actuele karakter van dit onderwerp te illustreren , maar wij kunnen hier ook nog de eindelijk voor april vastgestelde topontmoeting van de EU en de OAE in Cairo aan toevoegen .
Zelfs bij een oppervlakkige analyse van dit probleem komen wij onvermijdelijk tot de conclusie dat er iets , of eigenlijk veel , scheef zit in de Noord-Zuidbetrekkingen , met inbegrip van de relaties tussen de Europese Unie en de ontwikkelingslanden .
Men hoeft maar te kijken naar het volgende gegeven : het aantal landen in de categorie minder ontwikkelde landen is de afgelopen dertig jaar van 25 naar 48 landen gestegen ; in deze landen woont 13 % van de mensheid , maar zij nemen slechts 0,4 % van de uitvoer en 0,6 % van de invoer in de wereld voor hun rekening .
Ook is het hoogst ongelukkig dat de openbare ontwikkelingshulp van de rijke landen sinds 1990 met ongeveer 23 % is gedaald .
De voor dit jaar besloten bezuinigingen op begrotingskredieten voor ontwikkelingshulp sluiten trouwens bij deze tendens aan .
Die bezuinigingen geven bovendien een verkeerd en slecht politiek signaal af .
De heer Michel Camdessus , nu nog directeur van het Internationaal Monetair Fonds , heeft afgelopen zondag bij de opening van de werkzaamheden van de UNCTAD een toespraak gehouden .
Uit de mond van deze boven elke verdenking verheven persoon , citeer ik het volgende : " De internationale gemeenschap neemt met de ene hand weg wat zij met de andere heeft gegeven " .
Hij doelde natuurlijk op de steun die de ontwikkelde landen aan de ontwikkelingslanden geven .
Het lijkt misschien ironisch dat iemand als Camdessus deze woorden uitspreekt , maar ik verzeker u dat hij het gezegd heeft , want ik was er zelf bij .
Als wij naar de huidige realiteit kijken , slaat hij bovendien de plank absoluut niet mis .
Uitgaande van zijn woorden wil ik dan ook duidelijk maken dat de Noord-Zuidbetrekkingen absoluut moeten worden heroverwegen en in een nieuwe vorm worden gegoten .
Met name de rol van de Europese Unie moet hier herzien worden .
De bewerkstelliging van een nieuwe , rechtvaardiger en billijker wereldorde moet immers een strategisch doel van de Unie blijven .
Daarom is het noodzakelijk over het huidige mondialiseringsproces na te denken .
Daarbij moet rekening gehouden worden niet alleen met de belangrijkste beleidsopties en de overheersende belangen die daaraan ten grondslag liggen , maar vooral ook met de nadelige effecten daarvan voor de ontwikkelingslanden .
Er is nu een nieuwe overeenkomst met de ACS-landen gesloten .
Dat is op zich een goede ontwikkeling , met name als wij bedenken dat er druk werd uitgeoefend om deze overeenkomst te beëindigen en meerdere lidstaten de overeenkomst helemaal niet wilden voortzetten .
Te zijner tijd zullen wij gelegenheid hebben meer in detail de precieze inhoud van dit akkoord te behandelen .
Het staat inmiddels echter wel vast dat de Europese onderhandelaars bescheidener zijn geweest en minder ver zijn gegaan dan onze voorstellen , ofschoon het akkoord nieuwe en innovatieve elementen bevat .
Deze elementen zijn mede opgenomen omdat deze nieuwe partnerschapsovereenkomst van groot politiek belang is .
Dit akkoord is ongetwijfeld het resultaat van een complex onderhandelingsproces , waarbij beide partijen aanzienlijke concessies hebben gedaan .
Van de kant van de Europese Unie ging het daarbij met name om goed bestuur en handel .
Het akkoord is vooral echter het resultaat van een sterkere ACS die na Seattle blijkbaar een nieuwe ziel heeft gevonden .
Ik wil met name benadrukken dat zich ten aanzien van deze kwestie een nieuwe zienswijze schijnt te ontwikkelen .
Dat geldt met name voor de handel , waarvoor een andere aanpak hoognodig is .
Tot slot moet men bij de steun aan de ontwikkelingslanden verder kijken dan het huidige beleid .
Dat geldt met name voor financiering , begroting , schuld , steun aan gevoelige sectoren zoals voedselveiligheid en veiligheid van de bevolking , onderwijs , volksgezondheid , milieu , investeringen , toegang tot informatie en nieuwe technologieën en handel .
Tegelijkertijd moet men zorgen voor samenhang tussen het ontwikkelingssamenwerkingsbeleid en de andere communautaire beleidsvormen .
Hetzelfde geldt voor de samenhang tussen het ontwikkelingssamenwerkingsbeleid en de andere beleidvormen van de Unie en het dienovereenkomstige beleid van de lidstaten .
Wij mogen geen genoegen nemen met de handhaving van de kern van een beleid waarvan in het verleden is aangetoond dat het ontoereikend en verkeerd is .
Mijnheer de Voorzitter , nu ik vandaag de Raad en de Commissie heb gehoord , moet ik toch weer eens naar de agenda kijken .
Ja , daar staat wel degelijk " Samenhang van de verschillende beleidsvormen van de Unie met het ontwikkelingssamenwerkingsbeleid " .
Wij hebben over dit thema geen woord gehoord en dat vind ik bijzonder pijnlijk .
Wij wachten al jaren op een verslag over de samenhang .
Zo ' n verslag had vandaag op tafel moeten liggen , maar nu ik de heer Nielson heb gehoord , kan ik mij goed voorstellen dat hij in de Commissie op zeer sterke weerstand stuit .
Ik weet dat de commissaris zelf sterke en zeer goede ideeën over samenhang heeft en ik had die graag vandaag gehoord .
Aangezien de gezamenlijke ontwerpresolutie een aantal concrete mechanismen voor samenhang voorstelt , zal ik mij in deze korte spreektijd beperken tot de vermelding van slechts één bijkomend mechanisme , namelijk de evaluatie door de Commissie van de nieuwe wetgeving terzake .
Voorts wijs ik op de rampzalige gevolgen van het gemeenschappelijk landbouwbeleid voor de ontwikkelingslanden .
Het dumpen van rundvlees in de Sahel en in Zuid-Afrika , tomatenpuree in West-Afrika , melkpoeder in Jamaica , zijn allemaal voorbeelden die iedereen hopelijk kent .
De betrokken producenten in de ACS-landen kennen ze in elk geval zeer goed , want zij moeten hun eigen producten vernietigen omdat zij niet kunnen concurreren met de door de EU gesubsidieerde producten .
De Europese belastingbetalers steunen de Europese landbouw jaarlijks met 40 miljard euro .
Dit geld is er mede verantwoordelijk voor dat de ontwikkeling van de landbouwsector in de ontwikkelingslanden geremd wordt , waar 69 % van de actieve bevolking in deze sector werkt terwijl dit in de EU slechts 1,7 % is .
Daarbij komt dat de landbouwsector in de ontwikkelingslanden 34 % van het BNP vormt tegenover 5,3 % in de EU .
Hier is geen sprake van samenhang en evenmin van correctheid .
Waarom willen de Raad en de Commissie dit niet toegeven ?
Mijnheer de Voorzitter , de manier waarop beleidsbeslissingen totstandkomen is zonder twijfel van groot belang .
De premier van het Verenigd Koninkrijk en zijn minister van Buitenlandse Zaken hebben gisteren verklaringen afgelegd over hun beleid inzake het besluitvormingsproces in de Raad .
Zij wezen erop dat het Verenigd Koninkrijk , Frankrijk en Duitsland wat het bevolkingsaantal betreft de andere landen binnen de Europese Unie ruimschoots overtreffen .
Daaruit trokken zij de conclusie dat het bevolkingsaantal in het besluitvormingsproces weerspiegeld zou moeten worden en dat het Verenigd Koninkrijk daarom niet van plan is om zijn vetorecht af te staan .
Is deze kwestie onderwerp van discussie in de Raad ?
Is de Raad bereid om een democratisch veto te handhaven op basis van bevolkingsaantallen of neigt de Raad nog steeds naar een stelsel waarbij besluiten worden genomen op basis van een absolute meerderheid van stemmen van de raadsleden , in plaats van een stelsel dat een weerspiegeling is van de bevolking in Europa die de raadsleden democratisch vertegenwoordigen ?
Hebben de vertegenwoordigers van het Verenigd Koninkrijk de Raad in kennis gesteld van hun besluit en hun voorstel ?
Wat zijn de overwegingen van de Raad geweest , zo die er al waren ?
Aangezien deze stemkwestie essentieel is voor de democratische toekomst van de Unie , dient dit onderwerp met voorrang te worden behandeld .
Hoe besluiten worden genomen is van het allergrootste belang .
Mijnheer de Voorzitter , ik dank de Raad en de Commissie voor hun verklaringen van vanochtend .
Ik zal me echter concentreren op de beleidssamenhang omdat dat namelijk het onderwerp is dat op de agenda staat .
Hoewel ik het er roerend mee eens ben dat een debat over de samenhang van de verschillende beleidsvormen van de Unie noodzakelijk is , vraag ik mij af of vandaag daarvoor het geschikte tijdstip is .
De verklaring van de Raad heeft mij echter wel vertrouwen gegeven voor de toekomst .
Ik ben gespecialiseerd in ontwikkelingsbeleid en heb geen enkele twijfel dat op veel gebieden het gebrek aan samenhang een dramatisch effect heeft op de ontwikkelingslanden .
Ik zal dadelijk een aantal voorbeelden geven .
Ik wil dit Parlement echter eraan herinneren dat in een resolutie van de Raad van juni 1997 reeds werd erkend dat er sprake is van een ernstig gebrek aan samenhang tussen een aantal beleidsvormen van de EU en haar ontwikkelingssamenwerkingsbeleid .
Vervolgens verzocht de Raad de Commissie om een jaarlijks verslag uit te brengen .
Het eerste verslag had in 1998 besproken moeten zijn .
Wij wachten echter nog steeds op dat eerste verslag en daarom vind ik dit debat ook prematuur , aangezien de Commissie ook vanochtend weinig te melden had over beleidssamenhang .
De door de Raad genoemde gebieden zijn specifieke gebieden waarop beleidssamenhang erg belangrijk is : vredesoperaties , preventie en oplossing van conflicten , voedselzekerheid , visserij en immigratie .
Over een aantal van deze onderwerpen is uitgebreid gediscussieerd .
Persoonlijk vind ik dat kwesties zoals vredesoperaties en preventie en oplossing van conflicten voor het grootste gedeelte tot de verantwoordelijkheid van de Afrikaanse regeringsleiders behoren .
De Europese Unie kan hierbij een ondersteunende rol spelen en de OAE kan als arbiter fungeren .
Het gebrek aan beleidssamenhang heeft echter ook duidelijk nadelige gevolgen voor met name de landbouw , de handel , het milieu en de biodiversiteit .
Hierin schuilt echter gelijk ook het probleem : dit zijn namelijk zeer gevoelige beleidssectoren in de Europese Unie in haar geheel en in dit Parlement in het bijzonder .
Zelfs binnen een en dezelfde fractie kunnen de parlementsleden van mening verschillen , afhankelijk van ( a ) uit welk land ze afkomstig zijn of ( b ) in welke commissie ze zitting hebben .
Als lid van de Commissie ontwikkelingssamenwerking zou ik bijvoorbeeld voor meer beleidssamenhang op bepaalde gebieden zijn , maar een aantal leden van de landbouwcommissie of de visserijcommissie zouden gruwelen van mijn voorstel .
Als men een voorbeeld wil geven van gebrek aan samenhang kan men - zoals mevrouw Sandbaek heeft gedaan - wijzen op de export van melkproducten naar Jamaica tegen een prijs die veel lager ligt dan de productiekosten aldaar .
Dit heeft de zuivelindustrie in Jamaica bijna ten gronde gericht .
Wij exporteren rundvlees naar zuidelijk Afrika , Namibië en Zuid-Afrika .
Deze landen exporteren op hun beurt hun eigen rundvlees naar Swaziland dat dat vlees vervolgens gebruikt om aan haar exportquota naar de Europese Unie te kunnen voldoen .
Daarbij dient men ook nog te bedenken dat sommige landen een handelsovereenkomst met Zuid-Afrika vier jaar lang hebben geblokkeerd .
Als we alleen maar grondstoffen uit deze ontwikkelingslanden blijven importeren , in plaats van hen de kans te geven om de vruchten te plukken van de toegevoegde waarde die ontstaat als zij eindproducten in hun eigen land vervaardigden , zullen wij de armoede daar juist niet terugdringen .
Op die manier zullen wij evenmin voldoen aan de hoogste prioriteit die wij onszelf hebben gesteld voor hulp aan ontwikkelingslanden .
Ik ben niet verbaasd dat de Commissie moeite heeft met het opstellen van een basisdocument voor de discussie over een reële en sociale ontwikkeling .
In de ontwikkelingslanden heerst een natuurlijke weerstand tegen alles wat kan leiden tot verlaging van de levensstandaard en verhoging van de werkloosheid .
Ik wens de Commissie veel succes bij het opstellen van dat basisdocument .
Mijnheer de Voorzitter , het debat van vanmorgen is heel belangrijk .
Ik wil de Commissie en de Raad daarom bedanken voor hun verklaring over de samenhang van de diverse beleidsterreinen van de Gemeenschap met het ontwikkelingssamenwerkingsbeleid .
Zij laten daarmee zien dat zij het beleid op dit gebied doeltreffender willen maken .
Als we het echter uitsluitend bij een diagnose van de incoherenties in ons beleid laten , raken we beslist gefrustreerd , en dat is niet goed .
Het heeft geen zin om een beleid te voeren dat innerlijk tegenstrijdig is .
Dat is te vergelijken met de krachten uit de elementaire natuurkunde die elkaar neutraliseren .
De uitkomst van dit absurde spel is echter geen nul .
Deze ligt beneden nul , daar er door nutteloze inspanningen verkwisting optreedt van materiële , financiële en menselijke hulpbronnen .
Telkens wanneer een maatregel het door een andere maatregel beoogde effect tenietdoet , wordt het negatieve resultaat , politiek gesproken , vermenigvuldigd met het aantal gemiste resultaten .
Zeker in de gemondialiseerde wereld van tegenwoordig is dat een onmiskenbaar feit .
Evenmin voor het communautaire beleid bestaan er grenzen .
Daarom ben ik blij dat de Commissie en de Raad een hernieuwde belangstelling hebben voor de coherentie van het communautaire beleid , en dat zij bij de uitwerking van een ontwikkelingssamenwerkingsbeleid van de Europese Unie zorg willen dragen voor complementariteit van het nationaal beleid met het communautair beleid en voor coördinatie tussen de diensten van de Commissie .
Zowel de Commissie als het Portugese voorzitterschap stellen in hun werkprogramma dat zij willen streven naar samenhang tussen de beleidsmaatregelen die belangrijke gevolgen hebben voor de ontwikkelingslanden .
Die samenhang wordt echter niet vertaald in concrete maatregelen .
Beide instellingen noemen slechts de belangrijkste gebieden waarop dit begrip zou moeten worden toegepast .
De Commissie zegt over haar doelstellingen op lange termijn bijvoorbeeld dat duurzame ontwikkeling moet worden vertaald in sterke solidariteit , op basis van een handelsbeleid dat rekening houdt met de gemeenschappelijke belangen .
De Commissie noemt het handelsbeleid : dat is een zeer belangrijk gebied .
In het Parlement willen wij daar echter andere beleidsvormen aan toevoegen : ontwikkelingshulp , landbouw , visserij en migratie .
Belangrijk zijn eveneens de positie van de landen binnen de internationale financiële instellingen , het gemeenschappelijk buitenlands en veiligheidsbeleid , en de structuurmaatregelen .
De heer Luis Amado zei vanmorgen dat de Raad zich herhaaldelijk heeft uitgesproken over de behoefte aan coherentie .
Dat klopt , dat heeft hij het laatst nog in november 1999 gedaan , maar ook eerder , bijvoorbeeld in de Ontwikkelingsraad van mei 1999 en die van juni 1997 , maar dat bleef zonder enig concreet resultaat .
Omdat wij het eens zijn met het standpunt van de Ontwikkelingsraad - dat heel belangrijk is - valt daar voor ons weinig aan toe te voegen .
Een van de vorige sprekers zei dat al .
Zoals reeds is gezegd en ook in de resolutie staat , stellen wij als Parlement echter wel voor een gemeenschappelijke groep samen te stellen waarin alle verantwoordelijken voor de genoemde beleidsterreinen zitting hebben .
Tevens willen wij een waarnemingspost oprichten voor het toezicht op de coherentie tussen de verschillende communautaire beleidsgebieden .
Deze waarnemingspost moet de gevolgen kunnen voorspellen die de verschillende beleidsmaatregelen op de ontwikkelingslanden en op elkaar kunnen hebben .
Wij zijn echter realistisch genoeg om te beseffen dat de Europese Unie haar huidige beleid een meer specifieke inhoud moet geven als zij coördinatie wil , als zij complementariteit wil van de maatregelen , en als zij - het moeilijkste punt - coherentie wil .
Er zijn veranderingen op til .
Deze komen voort uit de intergouvernementele conferentie , de hervorming van de Commissie , die ook de diensten voor ontwikkelingssamenwerking behelst , deze nieuwe zittingsperiode van het Parlement en de uitbreiding van de Unie .
Wij hopen dat wij door deze frisse wind in de richting van een meer coherente politieke unie zullen worden geduwd .
Wij hopen daarom dat de Commissie in het algemene beleidsverslag dat zij ons zal voorleggen , ook aandacht zal besteden aan de coherentie als vast bestanddeel van het doelmatig gebruik van communautaire middelen en van het concrete beheer van de openbare belangen .
Mijnheer de Voorzitter , ik dank de Raad en de Commissie voor hun verklaringen , maar betreur dat het coherentiebeleid zo weinig aandacht heeft gekregen .
Wij hier in het Parlement weten maar al te goed wat de oorzaak hiervan is .
Daarom wil ik eerst en vooral een algemene opmerking maken en enkele , naar mijn mening interessante , cijfers naar voren brengen .
In het begin van de negentiende eeuw was het reëel inkomen per inwoner in de rijkste landen ter wereld 3 keer hoger dan in de armste landen , in het jaar 1900 was dit 10 keer hoger en in het jaar 2000 is het 60 keer hoger .
Er zijn geen aanwijzingen dat deze evolutie omkeerbaar is , integendeel , het ziet ernaar uit dat de curve exponentieel groeit en de verschillen steeds groter worden .
Dit blijkt uit de volgende cijfers .
De verhouding van het rijkste vijfde deel tot het armste vijfde deel van de wereldbevolking was in 1960 30 tegen 1 , in 1990 60 tegen 1 en in 1997 74 tegen 1 .
Deze cijfers stammen uit de periode vóór de internetrevolutie .
Met andere woorden , het ontwikkelingsbeleid moet een spectaculaire sprong maken als we willen voorkomen dat de rijke landen , waaronder de EU-landen , door immigrantengolven overspoeld worden .
Maar in het dorp dat de wereld tegenwoordig is geworden , zullen dergelijke verschillen op den duur niet meer geaccepteerd worden .
Op een bepaald ogenblik ontstaat er oproer en dat zou dan niet meer dan gerechtvaardigd zijn .
Daarom verzoek ik het voorzitterschap van de Raad zo snel mogelijk het aangekondigde debat op gang te brengen en af te ronden , zodat voor iedereen , ook voor de burgers van Europa , duidelijk wordt wat mondialisering inhoudt .
Iedereen moet beseffen dat het ontwikkelingsbeleid grondig herzien moet worden en dat we nog ver verwijderd zijn van het door de EU beloofde gemiddelde van 0,7 % ontwikkelingshulp .
Het kan goed zijn dat de anderen geen haar beter zijn , maar dat helpt ons niet .
Wij moeten de ontwikkelingslanden in de eerste plaats de mogelijkheid bieden met ons handel te drijven .
Voor zover ik kon horen - maar misschien heb ik mij vergist - kwam het woord handel niet voor in de toespraak van de voorzitter van de Raad .
Voor de commissaris hoop ik dat zijn voorstel aanvaard wordt door de Commissie en de lidstaten en ik wil hem graag vragen enkele concrete voorbeelden te geven van sectorale belangen die de zaken in de Commissie en in de lidstaten blokkeren .
Overigens lijkt het mij het meest efficiënt dat de commissaris voor ontwikkelingsbeleid en de Raad van ministers voor ontwikkelingssamenwerking het Parlement een document bezorgen dat als uitgangspunt kan dienen voor het debat , in plaats van alle regeringen en de voltallige Commissie te vragen een discussienota op te stellen .
Dat zal toch geen goed resultaat opleveren .
Om af te ronden wil ik nog iets zeggen over de internetrevolutie .
Zoals commissaris Liikanen op zijn reizen zegt , hebben wij in Europa een voorsprong op het gebied van mobiliteit .
Laat ons dit voordeel uitbuiten , niet alleen voor onze eigen bevolking , maar ook voor de ontwikkelingslanden .
De techniek biedt de mogelijkheid de noodzakelijke reuzensprong te maken .
De EU moet dus een agenda vaststellen om de ontwikkeling te beïnvloeden en haar wereldwijde verantwoordelijkheid op zich te nemen .
Mijnheer de Voorzitter , mijnheer de voorzitter van de Raad , mijnheer Nielson , dames en heren , om een succesrijk ontwikkelingsbeleid te kunnen voeren moeten wij voor samenhang tussen de verschillende beleidsvormen zorgen .
Het kan toch niet dat wij iets opbouwen en het kort daarna opnieuw afbreken .
Jammer genoeg stellen wij vast dat vele beleidsvormen van de EU geen samenhang vertonen .
Dat geldt in het bijzonder voor het landbouwbeleid .
Door een agressief uitvoerbeleid te voeren en de eigen markt af te schermen , belet de Europese Unie de ontwikkelingslanden nog steeds een zelfstandige landbouw te ontwikkelen en hun producten op onze markten te brengen .
Dat landbouwbeleid schaadt niet alleen de kleine en middelgrote producenten in de ontwikkelingslanden , maar ook de producenten in de Europese Unie .
Ze worden tegen elkaar uitgespeeld .
Dat moet hier duidelijk worden gezegd .
Mijnheer Amado , Brazilië heeft een oppervlakte van meer dan 8 miljoen km ² .
Het moet primaire levensmiddelen invoeren , en bijna 40 miljoen van zijn inwoners zijn nog steeds ondervoed en lijden honger .
Dat heeft ook met ons landbouwbeleid te maken .
Wij gebruiken namelijk soja uit dat land om rundvlees te produceren dat wij vervolgens in koelkamers opslaan .
Wij moeten ons beleid wijzigen , maar ook de ontwikkelingslanden moeten dat doen .
Zij moeten voor regionale structuren kiezen .
Van groot belang voor de toekomst is ook welke houding de Europese Unie in de WTO tegenover de landen van het Zuiden zal aannemen , hoe ze die landen een stem wil geven en op welke manier ze haar markt voor die landen wil openstellen .
Wij kunnen van de ontwikkelingslanden niet verlangen dat ze hun markten voor ons openstellen , terwijl wij hier in de Europese Unie verder muren optrekken .
Ook de TRIP ' s-regeling is voor de hulpbronnen van die landen geen goede zaak .
Ze moeten immers veel betalen voor hun basisproducten waarop wij eerst een octrooi hebben genomen .
Over de samenhang in het Europees Parlement zou ik nog het volgende willen zeggen .
Veel van wat in de commissies en in de plenaire vergadering wordt goedgekeurd , is niet coherent of in overeenstemming met het ontwikkelingsbeleid .
Alle commissies moeten dan ook met het ontwikkelingsbeleid rekening houden .
Het gaat niet aan dat wij het daar slechts één keer per jaar , zoals vandaag , over hebben .
Ook de beleidsvormen van de vijftien landen van de Europese Unie moeten worden gecoördineerd .
Het ontwikkelingsbeleid mag niet langer worden gebruikt om nationale belangen te dienen .
Ontwikkelingshulp mag ook niet meer aan voorwaarden worden gekoppeld .
Soms krijgen landen die in een bepaald land wapens kopen , van dat land ook meer ontwikkelingshulp .
Dat mag in de toekomst niet meer gebeuren .
Er is dringende behoefte aan meer samenhang , niet alleen in de Europese Commissie en de Unie , maar ook in het Parlement .
Mijnheer de Voorzitter , in hun verklaringen leggen de Raad en de Commissie rekenschap af , maar illustreren ze ook de toenemende ongerijmdheid van het ontwikkelingsbeleid van de Europese Unie en haar lidstaten .
Iedereen wil de armoede uit de wereld helpen , maar dat is meer wens dan werkelijkheid .
Het aantal armen is de laatste twintig jaar niet gedaald maar tot 1,4 miljard gestegen .
Als wij een eerlijke balans van het Noord-Zuidbeleid maken , kunnen wij er niet aan voorbij dat de kloof tussen de armste en rijkste landen groter geworden is .
In plaats van te zeggen dat dit een direct gevolg van het neoliberale beleid is , beweert men dat het begrip ' goed bestuur ' in het kader van de ontwikkelingshulp duidelijker moet worden omschreven .
Ik vraag mij af met welk moreel recht wij dat kunnen doen als wij zien dat de criteria van democratie en rechtsstaat in lidstaten van de EU zelf niet in acht worden genomen .
De corruptie tiert welig , er worden zwarte partijkassen aangelegd en EU-gelden worden vermoedelijk naar verkiezingskassen geleid .
Als wij realistische criteria willen vaststellen , moeten wij ook aan zelfkritiek doen .
Wij mogen ook niet vergeten dat de lidstaten van de Unie hun doel - 0,7 % van het bruto nationaal product voor ontwikkelingshulp - niet naderen maar er zich integendeel steeds verder van verwijderen .
Zoals vele andere afgevaardigden al hebben opgemerkt , is het ook jammer dat in de verklaringen niets over wapenhandel is gezegd .
De industrielanden maken daarmee in veel ACS-landen , in samenwerking met de heersende klasse , geweldige winsten .
Wij mogen echter niet vergeten dat zij zo ook een angstwekkende vicieuze cirkel creëren : eerst leveren ze wapens , vervolgens breken gewelddadige conflicten uit en tenslotte moeten de landen die wapens hebben geleverd , troepen inzetten , en dan begint alles weer van voren af aan .
Ik ben het met de heer Corrie eens dat wij het verzoek van Cuba om tot de ACS-landen te mogen toetreden eerlijk moeten behandelen .
Hij licht de prille veranderingen in Cuba toe .
Wij moeten hier de VS niet volgen , maar van onze eigen visie uitgaan en niet nog meer hindernissen opwerpen .
Mijnheer de commissaris , samenhang tussen de beleidsvormen eisen en nastreven is goed .
Daar moet echter ook vorm aan worden gegeven met politiek werk van de Commissie in samenwerking met het Parlement .
Dat is een grote uitdaging en daaraan wil ik meedoen .
Mijnheer de Voorzitter , " Het is beroerd gesteld met de ontwikkelingssamenwerking van de Europese Unie . "
Zo maar een citaat uit een krantenartikel dat vorige week verscheen over het ontwikkelingsbeleid van de Unie .
Het is geen nieuw geluid .
Al sinds we in Europa iets proberen te doen aan ontwikkelingssamenwerking worden de effectiviteit en de kwaliteit ervan betwist .
Hoop op verbetering dreigt te verdwijnen , als de Commissie blijft weigeren in de spiegel te kijken .
Waarom werd het kritische rapport over de samenhang van het ontwikkelingsbeleid niet extern verspreid ?
Een belangrijke conclusie van dit rapport betrof de interne strijdigheid van het Europese beleid .
Met name op het gebied van handel en landbouw is het Europese beleid strijdig met het ontwikkelingsbeleid .
We slagen er maar niet in een serieuze bijdrage te leveren aan de ontwikkeling van de minst ontwikkelde landen .
Dit heeft alles te maken met het verschil in visie op ontwikkelingssamenwerking tussen diverse landen in de Unie .
We moeten ontwikkelingssamenwerking niet langer beschouwen als instrument van externe en buitenlandse betrekkingen , maar als zelfstandig beleidsterrein .
Ik pleit voor een transparante , solidaire en efficiënte ontwikkelingspolitiek .
Zolang een Europese benadering van de ontwikkelingsproblematiek meer inefficiëntie en verspilling van geld veroorzaakt , blijft het raadzaam een grote rol toe te delen aan de lidstaten .
Tenslotte wil ik de Commissie vragen om het document waarover ik sprak zo spoedig mogelijk naar het Europees Parlement te zenden , zodat we constructief kunnen meedenken over mogelijke oplossingen .
Mijnheer de Voorzitter , mijnheer de commissaris , waarde collega ' s , naar mijn mening is dit een relevant en bijzonder nuttig initiatief .
Zoals reeds door verschillende collega ' s is opgemerkt , worden wij voortdurend geconfronteerd met zeer tegenstrijdige situaties .
Datgene wat wij met het ontwikkelingssamenwerkingsbeleid willen bereiken , wordt immers maar al te vaak weer ongedaan gemaakt door sectorale maatregelen die op het gebied van de ontwikkeling van de betrokken landen volkomen tegengestelde belangen behartigen .
Daarbij gaat het dan niet enkel om de concrete impact van ons gemeenschappelijk beleid inzake toerisme , milieu , landbouw , visserij en industrie .
Het probleem reikt veel verder , aangezien zich ook tussen ons economisch en handelsbeleid en ons defensiebeleid tegenstellingen voordoen .
Er is met andere woorden sprake van een reeks tegenstrijdige situaties .
Ik ben nochtans van oordeel dat de tegenstellingen op het vlak van de communautaire beleidsterreinen in verhouding niet zo bijzonder groot zijn .
Dit kan echter niet worden gezegd van de doelstellingen en het industriebeleid van sommige lidstaten .
Daarvan moeten we ons goed bewust zijn .
Vaak nemen wij resoluties over het vredesproces in andere delen van de wereld aan - zoals onlangs in het hemeltergende geval van Indonesië is gebeurd - om dan achteraf te moeten vaststellen dat een aantal Europese landen eenvoudigweg wapens en oorlogsmaterieel blijven leveren .
Dat zijn in mijn ogen de meest flagrante contradicties , en niet zozeer de contradicties die voortkomen uit de onverenigbaarheid van bepaalde sectorale beleidsvormen , hoewel die natuurlijk ook niet over het hoofd mogen worden gezien .
Het is nu eenmaal onvermijdelijk dat de verschillende beleidsterreinen binnen een en hetzelfde land met elkaar in conflict komen .
Dat is de normaalste zaak van de wereld .
Wij moeten derhalve goed beseffen dat ook op het niveau van de Europese Unie tegenstrijdigheden tussen de verschillende gemeenschappelijke beleidsvormen zullen ontstaan , ook in het ontwikkelingsbeleid .
Wij moeten ons ervan bewust zijn dat deze tegenstellingen bestaan en wij moeten ons tot doel stellen ze te minimaliseren .
Het is deze correcte en wijze doelstelling die aan de basis van de onderhavige resolutie ligt .
Het voorstel om een waarnemingspost in het leven te roepen dat de evolutie van de coherentie tussen de communautaire beleidsvormen en het ontwikkelingssamenwerkingsbeleid op de voet volgt , lijkt mij een verstandige en pertinente beslissing .
Het werkterrein van deze waarnemingspost mag zich echter niet beperken tot de communautaire beleidsterreinen .
Het dient tevens de acties en het beleid van de lidstaten te controleren , met inbegrip van de acties van de concerns , dat is iets waar ik sterk op aandring .
De waarnemingspost moet jaarlijks verslag uitbrengen over de ontwikkeling en de impact van de verschillende beleidsvormen en hun samenhang .
Tot slot zou ik nog een andere , mijns inziens fundamentele kwestie willen aansnijden die ik tot het laatst heb bewaard .
Ik zou willen dat het Parlement van dit punt nota nam en het vervolgens ook steunde .
Onze doelstelling om de tegenstrijdigheden tussen het ontwikkelingssamenwerkingsbeleid en de overige beleidsvormen zoveel mogelijk te reduceren , is niet enkel van toepassing op de Europese Unie , maar dient , gezien de toenemende mondialisering van de economie , ook op wereldvlak te worden nagestreefd .
Indien wij een rechtvaardige wereldhandel tot stand willen brengen , is het onontbeerlijk dat dit principe ook tijdens de volgende ronde van de multilaterale onderhandelingen in het kader van de Wereldhandelsorganisatie wordt gehanteerd .
Het zou immers een regelrechte contradictie zijn dat de Europese Unie zichzelf een ijzeren , maar rechtvaardige discipline oplegt , terwijl de Verenigde Staten en de andere grootmachten precies het tegenovergestelde doen en van datgene waaraan wij verzaken profijt trekken .
Daarom lijkt het mij rechtvaardig en noodzakelijk dat de genoemde beginselen tijdens de volgende ronde van de Wereldhandelsorganisatie worden vastgesteld .
Meneer de Voorzitter , de directeur-generaal van het directoraat-generaal ontwikkelingssamenwerking heeft gezegd dat men het paard achter de wagen zou spannen indien men vóór de voltooiing van het verslag over het ontwikkelingssamenwerkingsbeleid in het komend voorjaar , zou overgaan tot het opstellen van een verslag over de samenhang tussen het beleid van de EU en het ontwikkelingssamenwerkingsbeleid .
Laten we even voorbij gaan aan het feit dat het verzoek aan de Commissie om een jaarverslag in te dienen - hetgeen duidelijk in de resolutie van de Raad is vastgelegd - slechts één " non-verslag " heeft opgeleverd .
In deze periode van steeds toenemende wereldarmoede wordt het echte probleem gevormd door het feit dat dit specifieke paard heuvelopwaarts gaat , terwijl de wagen met het overige beleid van de EU zo zwaar is , dat het ontwikkelingssamenwerkingsbeleid feitelijk langzaam heuvelafwaarts wordt getrokken .
Wanneer de belangrijke beleidsvormen van de Europese Unie aan de orde komen , raakt het ontwikkelingssamenwerkingsbeleid telkens weer in het vergeethoekje of wordt er alleen op de valreep nog even aandacht aan besteed .
Neemt u als voorbeeld de nieuwe richtlijn inzake cacao- en chocoladeproducten .
Hieruit blijkt dat de EU-landen elk jaar meer uitgeven aan chocolade dan aan ontwikkelingshulp .
Een evaluatie van de gevolgen van deze richtlijn voor de ontwikkelingslanden heeft echter nooit op afdoende wijze plaatsgevonden .
De cacaoproducerende landen , waartoe 90 % van onze ACS-partners behoort , schatten dat het inkomen van de cacaoboeren met minimaal 15 % achteruit zal gaan .
Wat de visserijovereenkomsten betreft , erkennen wij dat de huidige visserijactiviteiten in de EU-wateren allesbehalve duurzaam zijn .
Tegelijkertijd onderhandelen we echter over joint ventures , op basis waarvan grootschalige Europese vissersvaartuigen meer toegang krijgen tot de visgebieden van ontwikkelingslanden .
Dit gaat echter wereldwijd ten koste van 190 miljoen mensen die werkzaam zijn in de kleinschalige visserij-industrie in die landen .
Hoe zit het verder met de handelsakkoorden ?
Zoals de heer Nielson vanochtend al met betrekking tot Lomé aangaf , is een preferentiële behandeling voor toegang tot de markt uitsluitend voorbehouden aan " vrijwel alle producten van de minst ontwikkelde landen " .
Dat betekent met andere woorden dat overwegingen in verband met de armoede overboord worden gezet op het moment dat commerciële belangen van de EU in het geding zijn .
Waarom werd er in het door ons in Seattle ingenomen standpunt gezwegen over het falen van de EU bij het toepassen van de handelsconcessies voor ontwikkelingslanden - ook voor de zo belangrijke textielsector - waarover al in de GATT overeenstemming was bereikt ?
Wat betreft de grootste boosdoener , het gemeenschappelijke landbouwbeleid , heeft er nog geen evaluatie plaatsgehad van de gevolgen die de hervormingen van het GLB in het kader van Agenda 2000 zullen hebben voor de ontwikkelingslanden .
Iedereen is op de hoogte van het schandaal met het exportrestitutiesysteem op basis waarvan 54.000 ton gesubsidieerd overschotrundvlees op de West-Afrikaanse markten is gedumpt waardoor de prijzen voor de lokale veeboeren gehalveerd werden .
Op dit moment bedraagt de voorraad rundvlees 300.000 ton .
Voor wie wordt het straks , letterlijk , gehaktdag ?
Ik ben blij met de redevoering van de heer Amado vanochtend waarin hij de problemen van de non-budgettering van het EOF erkende .
In zijn verklaring pleitte hij voor een actievere rol voor de Raad Ontwikkelingssamenwerking .
Ook pleitte hij ervoor om de prioriteiten op het gebied van ontwikkelingssamenwerking een centrale plaats te geven in het nieuwe gemeenschappelijke buitenlands en veiligheidsbeleid van de EU .
Ik ben ook blij met de verklaring van de Raad van 1992 , haar resolutie van 1997 en de opeenvolgende veranderingen in het Verdrag van de Europese Unie .
Van actie is er echter eenvoudigweg geen sprake .
Wij willen daadwerkelijke actie en daarom vragen wij juist om die jaarverslagen , om een jaarlijkse interservice groep en een klachtenprocedure .
Ik zou de heer Nielson willen vragen om in zijn betoog direct in te gaan op deze aspecten van de resolutie .
Mijnheer de Voorzitter , ik zou mij willen beperken tot de relatie tussen ontwikkelingssamenwerking en landbouw .
De afgelopen jaren is een aanzienlijk deel van de fondsen naar de ontwikkeling van landbouw en veeteelt in ontwikkelingslanden en met name in de Lomé-landen gegaan .
De resultaten zijn bepaald niet wat wij verwacht hadden .
Wat zou de oorzaak daarvan zijn ?
Ik denk dat de oorzaak in de eerste plaats gezocht moet worden in het gebrek aan een duidelijke landbouwpolitiek in verschillende ontwikkelingslanden , de goede niet te na gesproken .
Ik denk dat er een belangrijke rol is voor de Commissie om dat te helpen ontwikkelen .
Geen boer , waar ook ter wereld , zal iets produceren als de prijzen te laag zijn .
De regeringen in de ontwikkelingslanden staan altijd voor een moeilijke keus : wie moeten zij steunen , de boeren of de mensen in de grote steden , die goedkoop voedsel willen hebben ?
Die fijne balans moet samen met de Commissie worden gevonden , en niet door de Commissie alleen : in de meeste landen waar de Commissie actief is , wordt ook ontwikkelingshulp gegeven door de lidstaten zelf .
Het mag niet voorkomen dat de politiek van de lidstaten in tegenspraak is met die van de Commissie .
Het is de taak van de delegaties van de Commissie in de ontwikkelingslanden om een leidende rol te spelen bij het ontwikkelen van die politieke dialoog en ervoor te zorgen dat alle landen dezelfde lijn volgen .
Speciale aandacht is ook nodig voor de kosten van de productiemiddelen .
Veel te vaak worden kunstmest , diergeneesmiddelen en talrijke andere zaken gratis aan de boeren verstrekt .
Als het project na vijf jaar is afgelopen , is het ook afgelopen met die politiek van gratis geven .
Ik denk dus dat het kostenelement vanaf het begin in de politiek van alle projecten ontwikkeld moet worden , en voor zover ik het weet is dat nog lang niet altijd het geval .
Tenslotte vraag ik me af of de fondsen niet wat beter besteed kunnen worden .
Ieder jaar ontdek ik weer in de begroting van de Commissie en bij het Europees Ontwikkelingsfonds dat zij ver achterlopen in de besteding van de fondsen .
Mijnheer de Voorzitter , mijnheer de Raadsvoorzitter , mijnheer de commissaris en geachte collega ' s , eigenlijk voeren wij hier een debat onder overtuigden , en dat is jammer .
Spreken over coherentie in het ontwikkelingsbeleid zouden wij eigenlijk bijvoorbeeld met de heer Prodi moeten doen , die al van bij het begin een enorme kans gemist heeft , want hij heeft het beleid voor ontwikkelingssamenwerking laten versnipperen over drie commissarissen , en dat is al een vooruitgang in plaats van vier , ik geef het toe , maar laat staan dat dit een coherent beleid kan waarborgen .
Wij stellen ook vast dat het nog steeds verschillende DG ' s zijn die soms met zeer tegenstrijdige procedures en argumenten bovenop dat beleid gaan zitten .
Een goede suggestie kwam van de Raadsvoorzitter , namelijk om het Europees Ontwikkelingsfonds te budgetteren .
Het Parlement zou dit natuurlijk enorm toejuichen , als u dat zou kunnen doen , zou dat al een enorme historische overwinning zijn .
Sinds Amsterdam staan drie begrippen centraal : complementariteit , coördinatie en cohesie .
Ik geloof dat op deze drie terreinen nog bijzonder weinig gerealiseerd is .
Als er al gevraagd wordt om een verslag over de vooruitgang inzake de cohesie , moet dat niet moeilijk zijn , tenzij men eenvoudigweg moet toegeven dat er helemaal geen cohesie is .
Liever zou ik zien dat er een verslag zou komen over de incohesie zoals die thans bestaat , en dat er een systematische strategie ontwikkeld wordt om tot een zekere cohesie te komen , want wij zijn er nog verre van .
Een ding heeft mij geshockeerd in de toespraak van de Raadsvoorzitter .
Hij zegt : " Tegenstellingen in beleid kunnen leiden tot evenwicht . "
Het is inderdaad zo dat wat de ene hand geeft door de andere kan worden weggenomen en omgekeerd .
Dit leidt tot stilstand en zelfbedrog , en heel de globalisering tot hiertoe heeft er alleen maar toe geleid dat er weliswaar veranderingen zijn , maar dat die veranderingen alleen de armoede doen toenemen .
Dat heet dan onze prioriteit te zijn .
Ik weet dat wij vele goede dingen doen , maar laat ons aan die essentie beginnen .
Mijnheer de Voorzitter , er werd al geconstateerd dat er geen verslag van de Commissie is , maar ik wilde drie zaken aan de orde stellen , die aansluiten op de doelstellingen die de Raad in zijn resolutie van 1997 presenteerde .
Allereerst wil ik het hebben over het oplossen van conflicten .
Ik probeer nu al een paar jaar om via de Raad en de Commissie te achterhalen waarom geen van de instellingen actief deelneemt aan en zich inspant voor de oplossing van het conflict rond de door Marokko bezette Westelijke Sahara .
De Verenigde Naties hebben een vredesplan .
Wij zouden van de gelegenheid gebruik moeten maken om een eind te maken aan de allerlaatste koloniale episode in Afrika .
Ik wil ook de migratie aan de orde stellen .
Ik ben verontrust over de nieuwe bepalingen in de partnerschapsovereenkomst met de ACS-landen .
Deze maken het een stuk gemakkelijker om immigranten , asielzoekers en vluchtelingen uit te wijzen .
Ik wil verder dat de EU het voortouw neemt bij het octrooieren van levende organismen .
Wij weten dat op dit moment elke vier seconden iemand van honger sterft en dat drie van de vier slachtoffers kinderen zijn beneden de vijf jaar .
Dat komt niet door gebrek aan levensmiddelen , maar door datgene waar we het vandaag al vaak over hebben gehad , namelijk door de groeiende armoede .
Veilige levensmiddelen en gegarandeerde biologische diversiteit moeten voorrang hebben op commerciële belangen .
Volgens mij hebben octrooien op levende organismen alleen maar tot doel om de wereldwijde levensmiddelenvoorziening te beheersen .
Het gaat enkel om commerciële doelen en nergens anders om .
Ik wil in het verslag , dat wij hopelijk gauw van de Commissie krijgen , ook iets vermeld zien over vrouwen .
Vrouwen schitteren door afwezigheid in alle beleidsvormen , en met name in het ontwikkelingsbeleid , terwijl daar in werkelijkheid veel vrouwen bij betrokken zijn .
Mijnheer de Voorzitter , uit het debat van vandaag blijkt duidelijk dat er behoefte bestaat aan een discussie over een ontwikkelingsbeleid waarin veel meer aan de orde komt dan alleen de omvang van de hulp .
Het niveau van de hulp is ongetwijfeld belangrijk .
Dit moet ook voor alle rijke landen worden opgetrokken , met name om de armoede te kunnen bestrijden , en een mogelijkheid daartoe is de bevordering van capaciteitsontwikkeling .
Het niveau van de hulp is echter slechts een van de vele instrumenten die de ontwikkeling van de arme landen sterk beïnvloeden .
Een aantal collega ' s heeft er vandaag op gewezen dat afgezien van hulp , diverse andere beleidsterreinen van belang zijn , en dat er tussen deze beleidsterreinen ernstige tegenstrijdigheden bestaan .
Dat geldt onder andere voor het handelsbeleid , het landbouwbeleid en het visserijbeleid .
Andere belangrijke vraagstukken zijn natuurlijk particuliere investeringen , samenwerking op wetenschappelijk en technologisch gebied , en de wereldwijde aanpak en financiering van de verschillende problemen die ons allen aangaan .
Ik doel hier op de problemen in verband met het klimaat , de biologische diversiteit , de gezondheid , enzovoort .
Deze constatering wordt nog duidelijker als men denkt aan de mondialisering , dat wil zeggen aan de nieuwe economie die aan het ontstaan is .
In deze economie wordt het verband tussen de verschillende beleidsterreinen steeds nauwer .
Volgens mij is onze discussie van vandaag onder andere een bijdrage van de EU aan het debat over de mogelijkheden en gevaren van de mondialisering , en over de spelregels die gehanteerd moeten worden om de arme landen een goede kans te geven .
Het verslag - of de uiteenzetting waarom mevrouw Maij-Weggen heeft gevraagd - over de manier waarop de verschillende beleidsterreinen in elkaar grijpen en over de onderlinge tegenstrijdigheden , is natuurlijk heel belangrijk .
Ik vraag mij af waarom er niet meer is gedaan door de Commissie .
De Commissie is nieuw , ze moet de tijd krijgen , maar de afwezigheid van een dergelijk verslag laat zien dat er sterke spanningen binnen de Commissie bestaan .
Ik hoop nu maar dat commissaris Nielson succes zal hebben tijdens de komende discussie binnen de Commissie .
Naast een dergelijk verslag zou ik graag een meer positieve analyse willen zien , die permanent bijgehouden zou moeten worden .
In deze analyse zou men niet alleen moeten kijken naar de hulpstromen , maar ook naar alle andere vormen van steun en overdrachten die op een of andere manier de arme landen beïnvloeden .
Daarbij kan men denken aan techniek , handel , samenwerking op wetenschappelijk gebied enzovoort .
Een dergelijke analyse zou een zeer constructieve bijdrage zijn aan het debat dat wij hier voeren .
Tenslotte wil ik ingaan op paragraaf 6 van de ontwerpresolutie , waarin wordt aanbevolen een werkgroep voor coherentie op te richten .
Voor de zekerheid wil ik nog even vermelden dat de voor milieu bevoegde commissaris natuurlijk zitting moet hebben in die werkgroep .
Laten wij hopen dat het hier gevoerde debat tot een wezenlijk ander beleid zal leiden .
In het tot nu toe gevoerde beleid heeft men te veel met de ene hand gegeven en met de andere hand genomen .
De verdere ontwikkeling zal door velen met grote interesse gevolgd worden .
Mijnheer de Voorzitter , de demonstranten in Seattle beweerden dat liberalisering van de handel slecht is voor de minder en minst ontwikkelde landen : een dergelijke ontwikkeling zou alleen maar in het eigenbelang van de rijke landen zijn .
We zouden echter ook eens moeten kijken naar hetgeen tijdens de afgelopen veertig tot vijftig jaar , sinds de onafhankelijkheid , in landen als India en Tanzania bereikt is bij de economische vooruitgang en de armoedebestrijding .
Daar ging men uit van de theorie dat protectionisme en overheidsinterventie goed zouden zijn voor het behoud van de werkgelegenheid en het bedrijfsleven in staat zou stellen zich geleidelijk en probleemloos aan de nieuwe situatie aan te passen .
In de praktijk bleek de theorie echter niet te kloppen : de armoede is groter dan ooit .
Op de korte termijn smaakt het medicijn misschien niet zo lekker , maar door het openstellen van de economie voor binnen- en buitenlandse concurrentie wordt een optimaal gebruik van de beschikbare middelen noodzakelijk .
Dit leidt uiteindelijk op niet al te lange termijn tot een hogere levensstandaard en betere levenskwaliteit .
Is dat niet ook de les die de Europese Unie in het algemeen en de interne markt in het bijzonder ons heeft geleerd ?
Zoals de heer Nielson al heeft opgemerkt , vormt de EU een goed voorbeeld voor de landen en regio ' s die naar grotere welvaart streven .
Met alleen maar het prediken van de voordelen van vrije handel zijn de ontwikkelingslanden echter niet gebaat .
Wij moeten de daad ook bij het woord voegen en onze eigen markt toegankelijk maken voor invoer uit die landen .
In zijn resolutie inzake de WTO-onderhandelingen sprak het Parlement zich uit voor een vrij invoerbeleid van de EU , door opheffing van de resterende invoerrestricties , invoerheffingen en invoerquota en de niet minder belangrijke , non-tarifaire beperkingen , zoals mevrouw Maij-Weggen ook al in haar betoog aangaf .
De opheffing van die barrières zal voor de economische groei van de ontwikkelingslanden - waar zowel zij als wij naar streven - meer opleveren dan welk bedrag aan ontwikkelingshulp ook .
Het is overduidelijk dat het gebrek aan samenhang tussen het ontwikkelingsbeleid en het handelsbeleid een ongunstige invloed heeft op onze inspanningen op het gebied van ontwikkelingssamenwerking .
Door dat gebrek aan samenhang zal het politieke aanzien van Europa in de ontwikkelingslanden afnemen en de twijfel aan onze goede bedoelingen toenemen .
Mijnheer de Voorzitter , in de afgelopen paar dagen hebben we mooie woorden gehoord over de behoefte aan meer samenhang , coördinatie en efficiëntie in de buitenlandse hulpprogramma ' s van de Gemeenschap en de lidstaten .
Er is één , relatief klein gebied , met een enorme zichtbaarheid voor het publiek , dat als lakmoesproef kan fungeren voor het vermogen van de Unie om de daad naar het woord voegen : ik doel hier op de nog steeds voortdurende tragedie van de anti-persoonsmijnen , die een obstakel vormen voor veel ontwikkelingsprogramma ' s voor wederopbouw , na de beëindiging van conflicten .
Deze landmijnen verwoesten het leven van veel van de meest kwetsbare mensen in de armste delen van de wereld , met name in de ontwikkelingslanden .
In de afgelopen jaren heeft de Gemeenschap ongeveer 200 miljoen euro besteed aan mijnopruiming , aan steun voor slachtoffers en aan daarmee verwante activiteiten .
De lidstaten hebben daarvoor een zelfde bedrag ter beschikking gesteld .
De inefficiëntie op dit terrein is echter groot en de wil ontbreekt om samen met andere leden van de internationale gemeenschap een strategie te ontwikkelen om het probleem van de anti-persoonsmijnen op korte termijn op te lossen .
De heer Nielson noemde de problemen in verband met het gebrek aan op elkaar afgestemde activiteiten en de noodzaak van een betere complementariteit met de lidstaten .
Over dit soort zaken wordt echter al jaren gediscussieerd .
Het wordt tijd dat de Commissie interne organisatorische veranderingen doorvoert en de samenhang en de efficiëntie van de activiteiten verbetert .
Het meest ideaal zou zijn dit te doen via een adequaat toegeruste centrale beleidsgroep op het gebied van landmijnactiviteiten .
Ook zou de Commissie moeten kunnen beschikken over snellere contractuele en toepassingsprocedures , evenals een verhoogd kredietvolume over meerdere jaren .
Daarnaast moet de beheerskwaliteit van haar programma ' s drastisch worden verbeterd .
In elk land dat te maken heeft met grote problemen ten gevolge van landmijnen , dient een goede inventaris te worden opgemaakt van de efficiëntie van de programma ' s voor mijnopruiming .
Ik heb de indruk dat de landmijnenkwestie een illustratie is van de vele problemen waarmee de Commissie en de Unie te kampen hebben gehad op organisatorisch , procedureel en operationeel gebied , en met betrekking tot het beheer van financiële middelen .
Behoren deze problemen inmiddels tot het verleden , of moeten we straks constateren dat de Europese Unie op dit relatief compacte en beperkte gebied nog steeds niet in staat is om haar doelstellingen te verwezenlijken ?
Mijnheer de Voorzitter , dames en heren , mijnheer Nielson , de nieuwe EU-ACS-overeenkomst is een belangrijke stap naar meer coherentie .
Het is goed dat criteria als mensenrechten , democratie , regels van de rechtsstaat en goed bestuur sterker in die nieuwe overeenkomst verankerd worden .
Het is goed dat onze betrekkingen niet grotendeels door ons koloniale verleden worden bepaald en dat die politieke criteria meer gewicht krijgen .
Dat is immers een onontbeerlijke voorwaarde voor elke ontwikkeling .
Als aan deze criteria niet is voldaan , kan van ontwikkeling geen sprake zijn .
Mijnheer Modrow , dat geldt ook voor Cuba .
Het verheugt mij dat Cuba vooruitgang maakt .
Er moet in dat land echter nog veel veranderen .
Wij kennen allemaal de rapporten van Amnesty International .
Het is mogelijk dat u dat , als een van de laatste communistische machthebbers , ietwat anders bekijkt dan de meesten hier in het Parlement en dat goed bestuur voor u een probleem is .
Voor de Europese Unie blijft dat echter een belangrijk criterium .
Ik wil het nog over een tweede thema hebben .
Wij spreken hier over samenhang .
Vele afgevaardigden hebben voorbeelden gegeven van het gebrek aan coherentie tussen de beleidsvormen .
Het ontwikkelingsbeleid zelf zou echter ook coherenter moeten zijn .
Er is nog steeds geen coördinatie met de lidstaten , waardoor sommige projecten van de lidstaten in de ontwikkelingslanden haaks staan op de projecten van de Europese Unie .
Dat is niet coherent .
Het is ook niet coherent tegenover de Europese belastingbetalers dat het ontwikkelingsbeleid in de begroting van de Unie is opgenomen , maar het Europees Ontwikkelingsfonds niet .
Mijnheer de voorzitter van de Raad , als u ervoor kunt zorgen dat deze 13,5 miljard euro in de toekomst door de Commissie begrotingscontrole van het Parlement en door OLAF wordt gecontroleerd , maakt u dat bedrag meteen ook beter aanvaardbaar .
De intergouvernementele conferentie moet het Europees Ontwikkelingsfonds in de begroting van de Europese Unie opnemen .
Mijnheer de Voorzitter , dames en heren , hoewel wij zeker oog hebben voor de goede bedoelingen die uit deze tekst spreken , hebben wij hier in de commissie geen instemming mee betuigd en dat zullen wij ook niet in de voltallige vergadering doen , en wel om twee redenen .
Wij hebben daar trouwens amendementen op ingediend die ik hier snel zal toelichten .
In de eerste plaats spreekt de Commissie ontwikkelingssamenwerking de wens uit om het EOF te communautariseren .
Daarmee zit men duidelijk op het verkeerde spoor .
In onze ogen is ontwikkelingssamenwerking een intergouvernementeel gebeuren , en dat moet het ook blijven .
Nu de uitbreiding van Europa wordt voorbereid , zou de communautarisering van het EOF het voor sommigen wel erg gemakkelijk maken om hun afzijdige houding achter het scherm van de communautaire begroting te verbergen .
Daar komt trouwens nog bij dat op die manier de mogelijkheid wegvalt om onze partners in het Zuiden op een zinvolle en veelbelovende manier bij ons ontwikkelingsbeleid te betrekken .
Tenslotte heeft de Commissie - zoals mevrouw Maes zojuist zeer terecht opmerkte - nog niet zo lang geleden laten zien dat zij problemen ondervindt bij het transparant maken van de middelen die ze aan ontwikkelingsprojecten en humanitaire hulpprogramma ' s besteed .
Wij vragen ons af waarom wij daar dan nu nog een schepje bovenop zouden moeten doen .
In de tweede plaats is het voor ons zeer teleurstellend dat in het verslag van de heer Corrie een handels- en ontwikkelingsovereenkomst met Zuid-Afrika staat vermeld .
Deze overeenkomst is echt illustratief voor het amateuristische beleid waar de Europese Commissie zich in toenemende mate aan overgeeft .
Het is werkelijk verbazingwekkend om te moeten constateren dat de Unie voor haar leden onderhandeld heeft over een overeenkomst waarin een essentieel onderdeel gewoon niet is ingevuld .
Het is ronduit verbijsterend dat de Raad dat zomaar zijn gang heeft laten gaan .
Wij bevinden ons nu dus in de absurde situatie dat wij vanuit een zwakke onderhandelingspositie - aangezien het onderhandelingskader gevormd wordt door een reed ondertekende overeenkomst - over zulke belangrijke zaken als landbouw- en wijnproducten moeten onderhandelen .
Het gedeelte van de overeenkomst waarop de onderhandelingen vastlopen zou de Unie kunnen verplichten de producenten van sherry of portwijn een vergoeding te geven om hun productie te stoppen .
Dat zijn immers op grond van het internationaal handelsrecht eigenlijk allemaal namaakproducten .
U kunt zich dus de mogelijke kosten van zo ' n precedent wel voorstellen .
Dit is het zoveelste bewijs - zo nog een bewijs nodig mocht zijn - van ondoordacht onderhandelen waarmee geen enkel belang wordt gediend , behalve ongetwijfeld persoonlijke belangen .
Dit is het zoveelste bewijs dat men ingeklemd zit tussen vrijhandeldogma ' s , pressiegroepen en in meer of mindere mate bevriende NGO ' s .
Dit is niet alleen ondoeltreffend , maar zelfs gevaarlijk .
Ik wil afronden met een opmerking over de algemene teneur van het verslag-Corrie .
Wij komen er rond voor uit dat de Paritaire Vergadering tegenwoordig door de scherpslijpers van Genève en Washington als een obstakel voor de internationale vrijhandel wordt gezien .
Dit was nu een goede gelegenheid geweest om te laten zien dat onze wijze van samenwerking met de landen van het Zuiden verfrissend is en als een voorbeeld kan dienen dat verder ontwikkeld en versterkt moet worden .
Het verslag-Corrie laat deze gelegenheid voorbijgaan .
Helaas zijn wij gedwongen deze gemiste kans af te straffen .
Mijnheer de Voorzitter , tot besluit , en bij wijze van samenvatting , zou ik drie essentiële aspecten van dit debat willen onderstrepen .
Ten eerste is het mij opgevallen dat nagenoeg alle sprekers de overtuiging delen dat de mondialisering de regionale en sociale ongelijkheden verscherpt en armoede in de hand werkt .
Deze vaststelling dwingt ons ertoe maatregelen te treffen om te vermijden dat de bestaande spanningen toenemen en in een spiraal van conflicten uitmonden die de vrede en de stabiliteit in de wereld in gevaar brengen .
Ten tweede lijkt het mij in dit verband noodzakelijk dat wij aan het ontwikkelingssamenwerkingsbeleid een nieuwe dimensie toekennen door de rol van dit beleid bij het herstel van het evenwicht en de afzwakking van de ongelijkheden te versterken .
Ook het belang dat hier in het kader van het internationale ontwikkelingsbeleid aan het optreden van de Europese Unie wordt gehecht , acht ik relevant .
Iedereen is het ermee eens - dat was overigens het thema van het debat van vandaag - dat de Europese Unie de verschillende beleidsterreinen die aan de verwezenlijking van de doelstellingen inzake ontwikkeling bijdragen , beter op elkaar moet afstemmen , wil zij in de context van het internationale ontwikkelingsbeleid een actievere en leidinggevende rol spelen .
Er is hier ook herhaaldelijk benadrukt dat de verantwoordelijkheid voor de coherentie van de beleidsvormen van de Europese Unie niet uitsluitend bij de Raad , de Commissie of het Parlement ligt .
Zij berust daarentegen op gezamenlijk overleg en gecoördineerde voorbereidende werkzaamheden op legislatief en institutioneel gebied , zij het op het niveau van de Commissie of de Raad of op het niveau van het Europees Parlement zelf .
Bovendien hebben enkele afgevaardigden een aantal suggesties gedaan , onder meer met betrekking tot de oprichting van een waarnemingspost en de instelling van een werkgroep die de tenuitvoerlegging van de specifieke beleidslijnen inzake ontwikkeling moet begeleiden .
Tot slot zou ik uw aandacht willen vragen voor een ander belangrijk aspect dat in het programma van het Portugese voorzitterschap een prioritaire plaats inneemt .
Het betreft met name de noodzaak de rol van het ontwikkelingsbeleid in de context van de beleidsterreinen van de Europese Unie , en meer bepaald in de context van het buitenlands beleid , te versterken .
Dat lijkt ons werkelijk onontbeerlijk .
Wij zullen er immers niet in slagen op het vlak van de coherentie tussen de verschillende beleidsvormen ook maar één consequente actie te ondernemen als wij het ontwikkelingsbeleid niet de rol toekennen die het verdient .
Het is de bedoeling dat wij met behulp van dit instrument de beginselen en de waarden consolideren die de positie van Europa in het internationale systeem bepalen .
Te dien einde moeten wij , zoals ik reeds heb benadrukt , van opzet veranderen .
We moeten met name afstand doen van de postkoloniale visie en overstappen op een ontwikkelingsbeleid met een uitgesproken Europese dimensie .
Ik ben van oordeel - dit is trouwens ook reeds door een aantal sprekers onderstreept - dat de toepassing van de nieuwe overeenkomst ter vervanging van de overeenkomsten van Lomé hierin een essentiële rol zal spelen .
Het is een element van vernieuwing dat aan het partnerschap met deze belangrijke groep zuidelijke landen een nieuwe impuls geeft , op een moment dat de internationale onderhandelingsprocessen aan een enorme instabiliteit onderhevig zijn .
De eerste onderhandelingsronde in Seattle is hiervan een sprekend voorbeeld .
Mijnheer de Voorzitter , in veel bijdragen aan dit debat heb ik een bepaalde mate van frustratie geproefd .
Namens de Commissie heb ik een verklaring afgelegd die naar mijn mening een bruikbare basis voor deze discussie biedt .
Wij zullen later meer gedetailleerde informatie ter beschikking stellen over alle kwesties die met beleidssamenhang te maken hebben .
Deze discussie is overigens niet nieuw .
Op dit moment is het onderwerp ook in de Commissie aan de orde .
Zodra het debat daarover is afgerond , zal ik hierover verslag uitbrengen , omdat velen van u al hebben geïnformeerd waarom het verslag inzake de beleidssamenhang op zich laat wachten .
Ik ben ervan overtuigd dat de toenemende politieke aandacht die met deze problemen gepaard gaat - iets wat ook duidelijk naar voren kwam in het debat van vandaag - het voor de Commissie en het directoraat-generaal ontwikkelingssamenwerking gemakkelijker zal maken om die beleidssamenhang op een prominente plaats op onze agenda te zetten .
In dit verband zullen er ook andere , nieuwe mechanismen in de Commissie geïntroduceerd moeten worden .
Het opzetten van een speciale intraservice werkgroep en een soort controleorgaan voor samenhang - iets wat sommige fracties in dit Parlement al hebben voorgesteld - zijn daarbij zeker het overwegen waard .
Ik heb gelezen - en in dit debat ook gehoord - dat beleidssamenhang wordt gezien als een soort wondermedicijn dat alles geneest .
Ik vind het echter belangrijk dat we beleidssamenhang blijven zien als een relatief duidelijk gedefinieerd concept aan de hand waarvan men moet proberen de tegenstrijdigheden te verminderen daar waar deze daadwerkelijk bestaan , en ze bestaan wel degelijk .
De uiteenlopende sectorale belangen in de lidstaten spelen hierbij een grote rol .
In dit Parlement werd ook al eerlijk toegegeven dat mensen zich min of meer identificeren met hun eigen belangenwereld .
Dat is ook legitiem .
Ik zou echter willen waarschuwen voor de illusie dat onsamenhangendheid het product is van een of ander mechanisch defect in het systeem .
Dat defect doet zich weliswaar voor , maar vormt slechts een klein onderdeel van het onderhavige probleem .
De hoofdoorzaak van het gebrek aan beleidssamenhang heeft te maken met algemeen bekende , ingeburgerde belangenverschillen tussen seksen en dergelijke , en daar wringt de schoen .
De heer Mulder zei dat geen boer iets zal gaan produceren als de prijs te laag is .
Dat klopt weliswaar in ons deel van de wereld , maar onze partners en de steun ontvangende landen in Afrika hebben een ietwat ander perspectief .
Mensen in die landen worden geen boer om van dat beroep te kunnen leven , maar om te kunnen overleven .
Landbouw voor eigen gebruik is niet gebaseerd op prijsberekeningen , maar op de hoop dat het het komende seizoen zal regenen .
Dit is niet van toepassing op alle landbouw in de ontwikkelingslanden , maar wel als het gaat om gerichte armoedebestrijding , waarbij we in de toekomst betere resultaten zullen moeten boeken .
Vanuit dat perspectief zijn mijn opmerkingen zeer relevant .
Er zijn ook nog andere kwesties in dit Parlement genoemd : veehouderij in Namibië en tomaten en melkpoeder in het Caribische gebied .
Wij moeten echter niet te masochistisch zijn , want dat heeft geen nut .
Voor al deze kwesties geldt dat er al voor een oplossing is gezorgd .
De interventieprijzen zijn gereguleerd en de problemen die er waren met het rundvlees in West-Afrika en Namibië zijn opgelost door de interventiesteun te verminderen .
Het betreft reële problemen , maar ze zijn allemaal opgelost .
Wat de cacao- , de chocoladekwestie betreft , kan ik alleen maar herhalen dat er gekozen is voor een percentage van 5 % om een basis voor levensonderhoud in de buurlanden te creëren .
Het gaat in dit geval om de mensen in Burkina Fasso die noten verzamelen en daarmee in hun levensonderhoud voorzien .
Die noten zijn voor hen net zo belangrijk als de kokosnoten voor de boeren in Ghana .
Dit is geen duidelijk geval van incoherentie ; dit heeft veel meer te maken met concurrentie tussen leveranciers .
De eerder genoemde situatie met betrekking tot rietsuiker is gecompliceerder van aard .
Ook in de kaderregeling voor overzeese landen en gebieden vormt de opeenhoping van een aantal van deze handelsaspecten een ingewikkeld probleem .
Het is echter ook mogelijk dat deze kwestie sterker wordt beïnvloed door de belangenbevordering van bepaalde Europese bedrijven dan door het genereren van inkomen in het Caribische gebied .
Hoe het ook zij , momenteel wordt ook voor dit probleem een oplossing gezocht .
Ik zal ijveren voor een evenwichtige oplossing voor al deze kwesties .
In dit verband wil ik graag verwijzen naar de handels- en samenwerkingsovereenkomst met Zuid-Afrika .
In alle bescheidenheid durf ik te beweren dat hieruit nogmaals de bereidheid van de Commissie blijkt om een stap extra te doen en ervoor te zorgen dat er samenhang ontstaat tussen ontwikkelingssamenwerking en handelsbelangen .
Wij hebben zeer zeker onze bijdrage geleverd aan de oplossing van dit probleem .
Ik hoop van harte dat we een zachte landing zullen maken en dat de uitvoering van dat akkoord in de komende jaren op vreedzame wijze zal verlopen .
Tenslotte wil ik u nogmaals bedanken voor dit debat .
Wij zullen op deze kwesties nog een keer terugkomen met nieuwe informatie , omdat deze problemen op de een of andere manier van blijvende aard zijn .
Dat komt eenvoudigweg omdat ontwikkelingssamenwerking eigenlijk gaat om het leveren van een bijdrage aan de wereld .
Deze beleidsvorm wijkt dan ook af van de manier waarop de traditioneel afgebakende handelsbelangen en dergelijke worden behartigd .
Het is onze taak om deze twee verschillende benaderingen met elkaar in overeenstemming te brengen .
Hartelijk dank , mijnheer Nielson .
Ter afsluiting van deze verklaring heb ik acht ontwerpresoluties overeenkomstig artikel 37 , lid 2 van het Reglement ontvangen .
Het debat is gesloten .
De stemming vindt donderdag om 12.00 uur plaats .
 
Volgende vergadering " Mensenrechten " van de UNO Aan de orde is de verklaring van de Raad over de prioriteiten van de Unie voor de volgende vergadering van de Commissie mensenrechten van de VN op 20 maart 2000 .
Mijnheer de Voorzitter , geachte afgevaardigden , iedereen weet dat de Europese Unie in maart / april 1999 tijdens de in Genève gehouden 55ste vergadering van de Commissie mensenrechten een actieve rol heeft gespeeld .
Zij heeft resoluties ingediend over de situatie van de mensenrechten in Iran , Irak , de Israëlische nederzettingen , Birma Myanmar , de Democratische Republiek Kongo en Soedan en overleg gepleegd over de verklaringen van het voorzitterschap over Colombia en Oost-Timor .
De Europese Unie heeft voor het eerst een resolutie ingediend over de doodstraf , waarmee ze bijzonder veel succes heeft geoogst .
Eveneens heeft zij de werkzaamheden geleid die plaatsvonden in het kader van de resolutie over de rechten van het kind , een initiatief dat samen met de groep van Latijns-Amerikaanse landen op touw werd gezet .
De Unie zal deze koers ook in maart / april tijdens de 56ste vergadering van de Commissie mensenrechten in Genève aanhouden .
Zoals op 9 februari 2000 door de groep van de Raad mensenrechten is afgesproken , zal de Europese Unie met name ontwerpresoluties over de Israëlische nederzettingen , Iran , Irak , de Democratische Republiek Kongo en Birma Myanmar indienen .
Ook zal er een ontwerpverklaring van het voorzitterschap komen over Colombia , en mogelijkerwijs over Oost-Timor , evenals een ontwerpverklaring over de situatie in de verschillende landen .
De Europese Unie zal de debatten ter voorbereiding van de 56ste vergadering van de commissie mensenrechten tijdens de volgende bijeenkomst van de werkgroep mensenrechten in maart voortzetten .
Daar zal onder meer de mogelijkheid worden besproken om een ontwerpresolutie over de doodstraf in te dienen .
Tot dusver heeft de groep geen akkoord bereikt over de op dit punt te volgen strategie en zeker niet over de verwoording van het compromis dat in laatste instantie zal moeten worden gepresenteerd en een antwoord moet behelzen op de mogelijke indiening van andersluidende amendementen , met inbegrip van artikel 2 , lid 7 , van het VN-Handvest , waarin naar het soevereiniteitsbeginsel wordt verwezen .
Gezien de moeilijkheden die zich in 1999 tijdens de vergadering van het derde comité van de Algemene Vergadering van de Verenigde Naties hebben voorgedaan , heeft men getracht nu reeds een consensus over een compromistekst te bereiken .
Ik herinner u eraan dat de lidstaten het verleden jaar niet eens konden worden over een amendement waarmee in de door de Europese Unie opgestelde ontwerpresolutie over de doodstraf een verwijzing naar artikel 2 , lid 7 , werd opgenomen .
Zoals u weet , besloten de Verenigde Staten vorig jaar tijdens de 55ste vergadering van de commissie mensenrechten in een ver gevorderd stadium een ontwerpresolutie over China in te dienen .
Deze werd door een Chinese motie van niet-inmenging van tafel geveegd .
De Europese Unie heeft toen tegen deze motie gestemd .
Het standpunt van de Europese Unie met betrekking tot de houding die zij in de commissie mensenrechten ten aanzien van China zou aannemen , werd herbevestigd tijdens de bijeenkomst van de Raad Algemene Zaken op 21 maart 1999 .
Er werd besloten dat de Europese Unie op dit gebied geen initiatief zou nemen en ook geen resolutie over China zou steunen , maar dat zij tegen een motie van niet-inmenging zou stemmen .
De vraag is of de Europese Unie haar eensgezindheid had kunnen bewaren indien de resolutie ter stemming zou zijn voorgelegd .
De Verenigde Staten van Amerika zijn voornemens tijdens de 56ste vergadering van de commissie mensenrechten een ontwerpresolutie over China in te dienen en zij oefenen momenteel druk op de Europese Unie uit om haar over te halen deze resolutie te onderschrijven .
De reactie van China heeft uiteraard niet op zich laten wachten .
De Chinese autoriteiten wenden alle mogelijke middelen aan om de landen en instellingen van de Europese Unie ervan te overtuigen het initiatief van de Verenigde Staten van Amerika te laten voor wat het is .
Het initiatief wordt momenteel in de Unie besproken , maar voorlopig wordt er geen definitieve beslissing verwacht .
In principe heeft de Europese Unie er alle belang bij , indien mogelijk , geen enkel alternatief uit te sluiten totdat de voor 25 februari 2000 geplande vergadering in het kader van de mensenrechtendialoog tussen de Europese Unie en China heeft plaatsgevonden .
Gezien de wijzigingen in de samenstelling van de commissie mensenrechten is het lang niet duidelijk hoe de stemming over de motie van niet-inmenging zal verlopen .
Het is derhalve belangrijk dat de landen van de Europese Unie ook dit jaar een consensus bereiken over het standpunt dat zij zullen innemen bij eventuele stemming over de resolutie .
In dit verband dient men erop te wijzen dat de Europese Unie China reeds meermaals heeft duidelijk gemaakt dat de dialoog over de mensenrechten , in tegenstelling tot de herhaalde verzoeken van China terzake , niet onverenigbaar is met de indiening van een resolutie in de commissie mensenrechten in Genève .
De Europese Unie is immers van oordeel dat deze dialoog niet enkel een bijzonder waardevol instrument is om van gedachten te wisselen en kennis te nemen van het standpunt van de tegenpartij , maar tevens concrete resultaten in situ moet opleveren .
Indien dit niet lukt , kan een resolutie van de commissie mensenrechten een oplossing bieden , zonder dat daarom de dialoog moet worden opgeschort .
De Europese Unie attendeert China er overigens regelmatig op dat de commissie mensenrechten de aangewezen instantie is om de mensenrechtenproblematiek aan de orde te stellen en dat het initiatief in dit opzicht volkomen gerechtvaardigd is , ongeacht het feit of het al dan niet door de Unie wordt onderschreven .
De eerstvolgende dialoog over de mensenrechten zal op 25 februari plaatsvinden in Lissabon .
Aangezien men deelnemers uit de academische wereld en de samenleving in het algemeen verwacht , zullen ook seminars over juridische kwesties en de rechten van de vrouw worden ingelast .
Het Portugese voorzitterschap zal in mei 2000 het volgende congres over de mensenrechten organiseren .
China heeft van zijn kant , tijdens de laatste ronde van de dialoog in oktober 1999 , het voorstel van de Europese Unie voor technische bijstand aanvaard .
Het ligt met name in onze bedoeling het ratificatieproces van het door de Chinese regering ondertekende internationale verdrag inzake economische , sociale en culturele rechten en het internationale verdrag inzake burgerrechten en politieke rechten te steunen .
De Europese Unie verwacht dat China concrete maatregelen zal treffen met betrekking tot de aspecten die momenteel onderwerp van gesprek zijn .
Op basis van de huidige besprekingen zal het voorzitterschap aan de Chinese autoriteiten de boodschap overbrengen dat de Europese Unie van China tijdens de vergadering van 25 februari de aankondiging verwacht van positieve maatregelen .
Het voorzitterschap zal de Chinese autoriteiten tevens een lijst van individuele gevallen bezorgen waarover het voornemens is zijn bezorgdheid uit te spreken .
Tijdens de bijeenkomst van oktober 1999 in Peking werd eens te meer duidelijk dat de Chinese autoriteiten bereid waren toezeggingen te doen in verband met de dialoog zelf , de herstructurering van de dialoog en het debat over de juridische regelgeving inzake repressie ( doodstraf , administratieve aanhouding ) , maar met betrekking tot fundamentele kwesties , zoals het eenpartijstelsel en de territoriale integriteit , van geen wijken wilden weten .
De besprekingen die plaatsvonden naar aanleiding van de uitkomst van het overleg van 1999 , brachten de Europese Unie er bij gebrek aan concrete resultaten toe resoluut haar bezorgdheid te uiten over de schending van de mensenrechten in China , ook al onderkende zij de vooruitgang die het land op internationaal vlak had geboekt .
De Europese Unie heeft de Chinese autoriteiten er herhaaldelijk op gewezen dat de resultaten van de dialoog verre van bevredigend zijn en dat zij op bepaalde gevoelige gebieden betere prestaties verwacht .
Desondanks werd besloten de dialoog voort te zetten , mits deze doelgerichter en efficiënter zou worden .
China stemde in met het voorstel van de Europese Unie om de dialoog te herstructureren door een betere benutting van de deskundigenbijdrage en een versterking van de band met de studiebijeenkomsten .
Tot slot zal tijdens de eerstvolgende bijeenkomst van de commissie mensenrechten ook een debat worden gehouden over de rationalisatie van de werkzaamheden van de commissie zelf .
Er is een werkgroep ingesteld voor de herziening van de mechanismen van de commissie .
Uit de bevindingen van de grondige analyse die deze werkgroep heeft uitgevoerd blijkt dat de doelmatigheid van de bestaande mechanismen moet worden versterkt en grotere striktheid moet worden betracht , met name op financieel gebied .
De Europese Unie moet zich resoluut verzetten tegen elke ongerechtvaardigde poging om via een herdefiniëring van de activiteiten van de commissie mensenrechten het optreden van deze commissie te beknotten en haar werkterrein en onafgebroken aandacht voor de situatie van de mensenrechten in de wereld aan te tasten .
Mijnheer de Voorzitter , ik bedank het voorzitterschap voor de voorbereidingen die voor Genève zijn getroffen met betrekking tot onderwerpen als racisme , burgerrechten , politieke rechten en het recht op ontwikkeling .
Zoals het voorzitterschap echter al opmerkte , moet er nog veel werk worden verzet .
Wij hebben desalniettemin begrip voor het verzoek van het Parlement en veel NGO ' s volgens welk de Europese Unie haar standpunt ruim voor het begin van de bijeenkomst in Genève moet bepalen .
Dat is echter gemakkelijker gezegd dan gedaan - over een aantal van de moeilijkste kwesties is de discussie nog steeds niet afgerond .
Zo is er op dit moment nog steeds een discussie gaande over een aantal zaken die in de resolutie van het Parlement aan de orde komen , en het is nog te vroeg om de uitkomst in alle gevallen te voorspellen .
Dat we te maken hebben met een lang en moeizaam debat komt niet als een verrassing .
Dat duidt echter niet op een gebrek aan betrokkenheid bij het verbeteren van de mensenrechten .
Het is veeleer een weerspiegeling van onze gebruikelijke zorgvuldigheid .
Wij willen een goede aanpak om ook daadwerkelijk iets te kunnen bereiken .
Ik zal op die zorgvuldigheid nader ingaan aan de hand van drie controversiële onderwerpen : doodstraf , Cuba en China .
Daarbij zal ik zo onverstandig zijn om een paar persoonlijke meningen in mijn betoog te verweven .
Op dit moment onderzoeken wij de opties en mogelijkheden om een resolutie inzake de doodstraf in te dienen in de commissie mensenrechten .
Als fervent tegenstander van de doodstraf ben ik altijd erg sterk bij dit onderwerp betrokken geweest .
Ik heb altijd tegen de doodstraf gestemd .
Een van de eerste besluiten die ik als gouverneur van Hong Kong nam - en daarin kreeg ik overigens een hart onder de riem gestoken van Amnesty International en anderen - betrof de afschaffing van de doodstraf .
Wij weten wat er onlangs in de algemene vergadering van de VN is gebeurd .
Wij moesten daar onze resolutie over de doodstraf bevriezen , omdat we anders het risico hadden gelopen dat er een resolutie werd aangenomen waarin een volstrekt onaanvaardbare argumentatie zou voorkomen over de zogenaamd niet-universele toepassing van de mensenrechten .
Het podium in New York is anders dan dat in Genève .
Het debat van vorig jaar in New York over soevereiniteit en interventie op het gebied van de mensenrechten lag dermate gevoelig dat alle andere onderwerpen erdoor werden beïnvloed .
Het is zeer zeker van invloed geweest op de besprekingen over het moratorium met betrekking tot de doodstraf .
Bij het debat in Genève nemen de kwesties over de mensenrechten een veel centralere plaats in .
Misschien dat we daardoor ook meer kans hebben om op dit terrein vooruitgang te boeken .
In de tweede plaats wil ik het expliciet over Cuba hebben , omdat we in Europa vaak kritiek krijgen dat we de mensenrechtensituatie daar niet ernstig genoeg nemen .
Wij maken ons grote zorgen over de maatregelen die de Cubaanse regering het afgelopen jaar heeft genomen .
Daarmee heeft zij de vrijheid van de bevolking nog meer aan banden gelegd .
Ik doel hier op veranderingen in het wetboek van strafrecht en in de toepassing van de doodstraf .
Wij maken ons ook zorgen over de recente toename van het aantal politieke gevangenen .
Via de verslagen van de NGO ' s en onze werkgroep mensenrechten , die vanuit de EU-ambassades in Havanna opereert , houden we de mensenrechtensituatie in de gaten .
Wij hebben , net zoals dit Parlement , onze kritiek regelmatig aan de Cubaanse autoriteiten kenbaar gemaakt .
Ik geloof echter niet dat het isoleren van Cuba een oplossing biedt .
Wij streven naar een Cuba met een eerlijke en open samenleving , waar de marktprincipes gerespecteerd worden en waar de eerbiediging van overeenkomsten en wetgeving heilig is .
Wij willen steun geven aan de totstandkoming van een overgangsproces naar democratie , naar een democratie waar mensenrechten en fundamentele vrijheden worden gerespecteerd .
Met betrekking tot China , het derde onderwerp dat ik aan de orde wil stellen , ben ik dezelfde mening toegedaan .
Eenvoudig gezegd : ik wil dat wij onze aandacht blijven richten op China .
Een andere houding zou ten opzichte van een bevolking die meer dan 20 % van de mensheid uitmaakt , zelfgenoegzaam , belemmerend en beledigend zijn .
Wij moeten streven naar een vreedzaam veranderingsproces in China dat moet leiden tot een vrije , pluralistische maatschappij waarin democratische activisten of religieuze mensen niet achter slot en grendel worden gezet .
Hoe moeten we dat doen ?
Uiteraard moeten we op positieve wijze de handelsbetrekkingen met China versterken en hopen dat we China op redelijke voorwaarden als lid van de Wereldhandelsorganisatie mogen begroeten .
Zonder de deelname van China - en dat geldt ook voor Rusland - dekt de vlag " Wereldhandelsorganisatie " de lading niet .
Ik vind echter nog steeds dat onze bloeiende economische betrekkingen met China - die onder andere blijken uit het overschot van 25 miljard euro dat China bij de EU heeft - geen reden mogen zijn om de mensenrechtensituatie in China niet aan de orde te stellen .
Het gaat niet om de vraag óf we de kwestie van de mensenrechten in China aan de orde stellen - dat is onze plicht en daar hebben wij ook een legitiem belang bij - maar hóe we dat op de meest efficiënte manier kunnen doen .
Welk standpunt moeten we dan later dit jaar innemen ten aanzien van de resolutie in Genève ?
Het voorzitterschap gaf al aan , dat de Unie in haar geheel bezig is met die standpuntbepaling .
Ik wil echter graag een aantal factoren noemen waarmee de lidstaten bij hun overwegingen rekening moeten houden .
In de eerste plaats vraagt een aantal mensen zich af of het wel zin heeft in Genève een resolutie op de agenda te zetten .
Enkele van de meest vooraanstaande Chinese voorvechters van democratie benadrukken echter het belang van zo ' n resolutie , niet in de laatste plaats vanwege het signaal dat daardoor naar de bevolking in China wordt gezonden .
Dit argument moet zorgvuldig bij de afwegingen worden betrokken .
In de tweede plaats moeten we rekening houden met de gebeurtenissen van de afgelopen maanden in China .
Ik denk daarbij bijvoorbeeld aan de zware straffen voor democratische activisten , de gevangenneming van en recente strafmaatregelen tegen leden van christelijke kerkgenootschappen en de arrestaties van en vonnissen tegen leden van de Falun Gong .
De Chinese leiders zijn volledig op de hoogte van onze standpunten ten aanzien van deze kwesties en dat geldt ook met betrekking tot de ontwikkelingen in Tibet .
Wij hebben onze mening duidelijk laten blijken .
Wij zijn er ons allemaal van bewust dat de vooruitzichten op lange termijn , op economisch gebied en met betrekking tot de sociale en economische vrijheden , voor veel mensen in China danig zijn verbeterd .
Dit beeld heeft echter ook een schaduwzijde .
Mensen die tegen het op de agenda zetten van een resolutie zijn , zeggen dat er op dit moment in ieder geval sprake is van een mensenrechtendialoog met China .
Dat klopt en dat kan in de toekomst ook waardevol blijken te zijn .
Ik moet in dat verband echter wel opmerken - en dat heb ik , evenals het voorzitterschap , ook tegen Chinese vertegenwoordigers gezegd - dat de inhoud van de besprekingen naar ons idee eigenlijk veel te beperkt is .
Natuurlijk zijn we er dankzij die dialoog in geslaagd om EU-samenwerkingsprogramma ' s te ontwikkelen en uit te voeren op het gebied van mensenrechten en daaraan gerelateerde wettelijke voorzieningen .
Daar zijn we erg blij mee .
Ook kan ons programma voor dorpsbestuur de democratische ontwikkeling aan de basis stimuleren .
Uiteraard is elke dialoog over een complex onderwerp als mensenrechten een langademig proces .
Desondanks had ik op meer concrete resultaten gehoopt .
De volgende dialoog , op 25 februari in Lissabon , vormt een belangrijke test .
Hier zal blijken of de dialoog resultaten oplevert of niet .
Wat zijn , en daarmee wil ik afsluiten , voor ons de eerste stappen in de goede richting ?
Ik denk dat wij bijvoorbeeld blij zouden zijn als China in eerste instantie de VN-verdragen inzake burgerrechten en politieke rechten en inzake sociale en culturele rechten zou ondertekenen en deze later zou ratificeren .
Eigenlijk had ik gehoopt dat we op dat gebied al meer vooruitgang geboekt zouden hebben .
Wat betekent dat voor het komende jaar ?
Ik herhaal nogmaals dat alle lidstaten hun standpunt moeten bepalen .
Ik hoop in de eerste plaats dat we in Europa een gemeenschappelijk standpunt kunnen innemen en dat we ons daaraan ook zullen houden .
Wij mogen geen water bij de wijn doen , maar moeten wel ervoor zorgen dat ons standpunt niet gebaseerd is op zelfgenoegzaamheid of op valse pretenties .
Kortom , wij hebben behoefte aan een gemeenschappelijk en reëel standpunt .
Ik weet dat sommige mensen vinden dat we onze bezorgdheid over de mensenrechten op een betere manier kracht kunnen bijzetten dan via het op de agenda plaatsen van resoluties .
Als dat zo is , moeten we op zijn minst op meer creatieve en eerlijke wijze naar die alternatieve aanpak zoeken .
Als we wachten met het innemen van een standpunt over de mensenrechtendialoog , moeten we u , de NGO-gemeenschap en het grote publiek , ervan overtuigen dat dit wachten op den duur ook daadwerkelijke resultaten oplevert .
Naar mijn mening is dat de uitdaging die ons de komende weken te wachten staat .
Ik dank het Parlement voor de aandacht voor de mensenrechten in de hele wereld , en in China in het bijzonder . Hartelijk dank , mijnheer Patten .
Wij onderbreken het debat over de gezamenlijke verklaring van de Raad en de Commissie over de volgende vergadering van de VN-commissie mensenrechten en gaan over tot de stemming .
 
Verwelkoming Tot mijn grote voldoening mag ik een delegatie van de wetgevende raad van Hong Kong in dit Parlement welkom heten .
( Levendig applaus )
 
Stemming Zoals mevrouw Wallström gisteren tijdens het debat al heeft uitgelegd , kan de Commissie de amendementen 1 , 2 , 7 , 8 , 9 , 10 , 11 en 13 overnemen .
In principe is amendement 4 voor de Commissie ook aanvaardbaar .
De Commissie kan de amendementen 3 , 5 , 6 , 12 , 14 , 18 en 16 echter niet overnemen .
( De Voorzitter verklaart dat het aldus gewijzigde gemeenschappelijke standpunt is goedgekeurd ) Verslag ( A5-0023 / 2000 ) van de heer Böge , namens de Commissie landbouw en plattelandsontwikkeling , over het voorstel voor een richtlijn van het Europees Parlement en de Raad tot wijziging van richtlijn 91 / 68 / EEG van de Raad wat scrapie betreft ( COM ( 1998 ) 623 - C4 ­ 0026 / 1999 - 1998 / 0324 ( COD ) ) ( Het Parlement neemt de wetgevingsresolutie aan ) Aanbeveling ( A5-0008 / 2000 ) van de Commissie juridische zaken en interne markt , over het voorstel voor een besluit van de Raad houdende goedkeuring namens de Europese Gemeenschap van het WIPO ­ verdrag inzake het auteursrecht en het WIPO ­ verdrag inzake uitvoeringen en fonogrammen ( 11221 / 1999 - COM ( 1998 ) 249 - C5 ­ 0222 / 1999 - 1998 / 0141 ( AVC ) ) ( rapporteur : mevrouw Cederschiöld ) ( Het Parlement neemt de wetgevingsresolutie aan ) Verslag ( A5-0015 / 2000 ) van de heer Graefe zu Baringdorf , namens de Commissie landbouw en plattelandsontwikkeling , over het voorstel voor een richtlijn van de Raad tot wijziging van richtlijn 70 / 524 / EEG betreffende toevoegingsmiddelen in diervoeding ( COM ( 1999 ) 388 - C5 ­ 0134 / 1999 - 1999 / 0168 ( CNS ) ) Vóór de eindstemming Mijnheer de Voorzitter , dames en heren , na deze stemming wil ik de heer Byrne vragen of hij , nu hij gezien heeft hoeveel steun deze amendementen in het Parlement genieten , bereid is ze over te nemen .
Ik moet helaas meedelen dat mijns inziens het weloverwogen standpunt dat ik gisteren naar voren heb gebracht , juist is .
De allesomvattende aanpak die de Commissie in deze kwestie wil volgen zal zo snel mogelijk worden gepresenteerd , en wel op grond van artikel 152 , waarbij het Parlement medebeslissing heeft .
Dat is de correcte manier om deze kwestie af te handelen .
Mijnheer de Voorzitter , overeenkomstig artikel 69 , lid 2 verzoek ik om terugverwijzing naar de commissie .
Ik doe dat omdat het hier om een aanpassing van door de Commissie voorgestelde wetsbepalingen gaat .
Wij hebben daarmee ingestemd , maar hebben eveneens andere aanpassingen van de richtlijn voorgesteld .
Wij willen met name dat een tekst wordt overgenomen waarin sprake is van het gebruik en de etikettering van genetische gemodificeerde organismen .
Deze tekst is overigens in zijn geheel door de Commissie aanvaard .
Wij vinden dat deze tekst nu in deze aanpassingen moet worden opgenomen .
De Commissie doet dat echter niet .
Daarom moeten wij overeenkomstig artikel 69 , lid 2 met de Commissie onderhandelen en verzoek ik de leden in te stemmen met terugverwijzing .
( Het Parlement willigt het verzoek om terugverwijzing naar de commissie in ) Verslag ( A5-0034 / 2000 ) van mevrouw Stenzel , namens de Commissie werkgelegenheid en sociale zaken , over de ontwerpmededeling van de Commissie aan de lidstaten tot vaststelling van de richtsnoeren voor Programma ' s in het kader van de Communautaire Initiatieven ( PCI ' s ) waarvoor de lidstaten voorstellen voor steunverlening uit hoofde van het EQUAL-initiatief kunnen indienen ( COM ( 1999 ) 476 - C5-0260 / 1999 - 1999 / 2186 ( COS ) ) Vóór de stemming Mijnheer de Voorzitter , ik wil mevrouw Stenzel , als lid van het ÖVP-partijbestuur , erop wijzen dat vele afgevaardigden ontzet zijn over de coalitie van de ÖVP met Haider .
Wij veroordelen dit ten zeerste .
( Applaus van links , interrupties van rechts ) Mijnheer de Voorzitter , mijnheer Cohn-Bendit , dames en heren , het Europees Parlement mag zich niet op deze manier met het binnenlands beleid van een land bemoeien .
Ik verdedig mijn partij , die altijd voor toetreding van Oostenrijk tot de Europese Unie heeft gepleit .
Als politieke partij garanderen wij dat Oostenrijk aan de Europese waarden vasthoudt .
Ik weiger mij hier om redenen van binnenlands beleid en partijpolitiek in een hoek te laten dringen .
Wat hier wordt gezegd , stemt niet overeen met de feiten .
Dit is je reinste polemiek .
Ik wijs dit beslist van de hand .
( Levendig en langdurig applaus uit het midden en van rechts , protest van links )
 
Verwelkoming Dit is wellicht een geschikt moment om een delegatie van vier leden van het Marokkaanse parlement , onder leiding van de heer Brahim Rachidi , ondervoorzitter van de kamer van afgevaardigden , op de officiële tribune te verwelkomen .
Wij zijn zeer vereerd met het bezoek van deze delegatie zo kort voor de inwerkingtreding op 1 maart 2000 van de associatieovereenkomst tussen Marokko en de Europese Unie .
Wij zijn blij met deze historische gebeurtenis en zien uit naar de nieuwe ontwikkelingen in onze betrekkingen en de nauwere banden tussen onze beide parlementen .
De delegatie voor de betrekkingen met de Maghreb-landen zal , met dit perspectief voor ogen , van 20 tot 22 maart een bezoek aan Marokko brengen .
Ik hoop dat de delegatie een aangenaam verblijf in Straatsburg zal hebben .
( Levendig applaus ) Mijnheer de Voorzitter , nu u toch een delegatie verwelkomt wil ik van de gelegenheid gebruik maken om u mede te delen dat ook wij vandaag het genoegen hebben om een woord van welkom uit te spreken en wel aan de belangrijkste vertegenwoordigers van de Oostenrijkse antiracistische organisaties die ons vereren met een bezoek aan het Parlement .
( De vergadering wordt om 11.50 uur onderbroken voor een plechtige vergadering ter gelegenheid van het bezoek van de heer Vaclav Havel , president van de Tsjechische Republiek , en wordt om 12.50 hervat )
 
Stemming ( voortzetting ) Wij gaan nu door met de stemming over het verslag-Stenzel over het EQUAL-initiatief .
( Het Parlement neemt de resolutie aan ) Aanbeveling voor de tweede lezing ( A5-0027 / 2000 ) van de Commissie milieubeheer , volksgezondheid en consumentenbeleid , betreffende het gemeenschappelijk standpunt , door de Raad vastgesteld met het oog op de aanneming van de richtlijn van het Europees Parlement en de Raad tot vaststelling van een kader voor communautaire maatregelen betreffende het waterbeleid ( 9085 / 3 / 1999 - C5 ­ 0209 / 1999 - 1997 / 0067 ( COD ) ) ( rapporteur : mevrouw Lienemann ) Vóór de stemming Wat het standpunt van de Commissie ten aanzien van de door het Parlement voorgestelde amendementen betreft , sluit ik mij aan bij hetgeen mijn collega tijdens het debat op dinsdag 15 februari in dit Parlement heeft verklaard .
De Commissie kan de amendementen 6 , 16 , 21 , 28 , 31 , 33 , 34 , 44 , 45 , 46 , 48 , 52 , 53 , 65 , 67 , 68 , 75 , 76 , 78 , 80 , 84 , 85 , 88 en 102 geheel overnemen .
De amendementen 8 , 18 , 27 , 29 , 42 , 43 , 47 , 54 , 60 , 62 , 93 , 94 , 104 en 105 kan de Commissie gedeeltelijk overnemen .
Inhoudelijk kan de Commissie eveneens de amendementen 2 , 3 , 5 , 7 , 10 , 12 , 14 , 17 , 20 , 22 , 24 , 25 , 26 , 30 , 32 , 35 , 36 , 37 , 38 , 50 , 55 , 56 , 57 , 58 , 63 , 69 , 73 , 79 , 86 , 89 , 96 , 99 , 106 en 108 overnemen .
De amendementen 1 , 4 , 9 , 11 , 13 , 15 , 19 , 23 , 39 , 40 , 41 , 49 , 51 , 59 , 61 , 64 , 66 , 70 , 71 , 72 , 74 , 77 , 83 , 87 , 90 , 91 , 92 , 95 , 97 , 98 , 81 ( herz . ) , 100 , 101 , 103 en 107 moet de Commissie evenwel van de hand wijzen .
Ik dank u voor uw aandacht .
( De Voorzitter verklaart dat het aldus gewijzigde gemeenschappelijke standpunt is goedgekeurd ) Verslag ( A5-0033 / 2000 ) van de heer Andersson , namens de Commissie werkgelegenheid en sociale zaken , over de mededeling van de Commissie - Een gemeenschappelijke strategie voor de modernisering van de sociale bescherming ( COM ( 1999 ) 347 - C5-0253 / 1999 - 1999 / 2182 ( COS ) ) ( Het Parlement neemt de resolutie aan ) De Voorzitter .
Hiermee is de stemming beëindigd .
Ik ben ingenomen met dit ambitieuze en kwalitatief goede verslag over LIFE .
Ik wil kort in herinnering brengen dat LIFE een financieringsinstrument is ten behoeve van het milieubeleid van de Europese Unie en verschillende derde landen zoals de mediterrane buurlanden , de Baltische staten en de kandidaat-lidstaten .
De Commissie milieubeheer , volksgezondheid en consumentenbeleid heeft een groot aantal amendementen voorgesteld .
Het merendeel daarvan is in het gemeenschappelijke standpunt van de Raad overgenomen .
De derde fase van LIFE ( 2000-2004 ) bestaat uit drie onderdelen : LIFE-Natuur ( 47 % van de middelen ) , LIFE-milieu ( 47 % van de middelen ) en LIFE-Derde landen ( 6 % van de middelen ) .
Mijns inziens hebben de belangrijkste veranderingen betrekking op : de bijdrage van LIFE aan de duurzame ontwikkeling binnen de Gemeenschap , aan de ontwikkeling van het communautaire milieubeleid - met name wat betreft de opname van de factor milieu in andere vormen van beleid - en aan het toepassen en aanpassen van de milieuwetgeving ; de verbetering van de doelmatigheid , transparantie en methodologie van de procedures inzake de tenuitvoerlegging van LIFE , het informeren van de burgers en de samenwerking tussen de rechthebbenden ; de doelstelling van LIFE : een duurzame stedelijke ontwikkeling , in nauw verband met de pilot-studies die in het kader van het URBAN-initiatief zijn uitgevoerd en waarover ik mij verschillende keren heb uitgesproken ; de bijdrage van de regelmatig uitgevoerde projecten ter bevordering van de duurzaamheid van sociaal-economische activiteiten en dus ook van de werkgelegenheid .
Het is van buitengewoon belang dat het LIFE-instrument ter beschikking blijft van de kandidaat-lidstaten uit Centraal- en Oost-Europa .
De andere kandidaat-lidstaten , zoals Cyprus , Turkije en Malta , kunnen ook aan LIFE deelnemen als er daartoe met deze landen overeenkomsten gesloten worden .
Het struikelblok in de onderhandelingen met de Raad vormen uiteraard de financiële middelen die voor de derde fase van het programma LIFE ( 2000-2004 ) worden uitgetrokken .
In het door de Raad goedgekeurde voorstel van de Commissie wordt uitgegaan van 613 miljoen euro , terwijl de Commissie milieubeheer , volksgezondheid en consumentenbeleid 850 miljoen euro wil .
Ik steun de standvastigheid van mevrouw de rapporteur .
Sinds het programma van start ging zijn de financiële middelen niet meer aangepast , zelfs niet toen de EG werd uitgebreid tot 15 lidstaten .
Als het verslag in de plenaire vergadering wordt aangenomen , zal overeenkomstig de medebeslissingsprocedure bemiddeling moeten plaatsvinden met betrekking tot de financiële middelen die voor dit programma worden uitgetrokken .
Een dergelijke procedure komt vaak voor , want de middelen die voor programma ' s en de uitvoering van de wetgeving ter beschikking worden gesteld zijn vaak ontoereikend om de beoogde doelstellingen te verwezenlijken .
Verslag-Böge ( A5-0023 / 2000 ) Als Europees afgevaardigde en vooral ook als gewoon consument , ben ik blij met het voorstel van de Europese Commissie , waarmee een nieuwe stap in de richting van meer voedselveiligheid binnen de Europese Unie wordt gezet .
Dit voorstel is tweeledig : enerzijds wordt de richtlijn van de Raad van 1991 met betrekking tot de volksgezondheidsvoorschriften voor de bestrijding van scrapie bij schapen gewijzigd en anderzijds komt er een nieuwe verordening met voorschriften inzake preventie en bestrijding van bepaalde overdraagbare spongiforme encefalopathieën ( TSE ) of BSE-ziekten , die schapen of andere diersoorten treffen .
Het belang van deze nieuwe wetgeving ligt in het feit dat er een specifieke rechtsgrondslag in het leven wordt geroepen voor de bestrijding van scrapie .
Ik ben hier met name tevreden over omdat dit een van onze voornaamste eisen uit het voortgangsrapport over de gekkekoeienziekte was .
Als wij consequent willen zijn , moeten wij trouwens de bestaande wetgeving met betrekking tot scrapie , die alleen gericht was op het handelsverkeer in schapen en geiten , baseren op één allesomvattende regeling .
Daarin moeten nieuwe voorschriften voorkomen voor de TSE ' s die alle dieren binnen heel de Europese Unie treffen .
Deze regels dienen gericht te zijn op voorkoming van consumptie van levensmiddelen of van voedingsmiddelen voor dieren .
Deze regelgeving is zeker nodig .
Er zijn immers nog steeds twijfels over scrapie bij schapen .
Sommige wetenschappelijke studies wijzen erop dat scrapie gemuteerd zou kunnen zijn in BSE bij runderen en daarmee de feitelijke oorzaak zou zijn van het ontstaan van de BSE-epidemie .
Het voorstel van het Europees Parlement en de Raad inzake preventie en bestrijding van bepaalde TSE ' s is een aanzienlijke verbetering , ook al moet het , met name wat de opsporing en bestrijding van scrapie betreft , nog nader worden gepreciseerd en verscherpt .
Het is een gebaar naar de Europese burgers , die herhaaldelijk van hun ongerustheid over het Europees voedselbeleid blijk hebben gegeven .
Hun bezorgdheid is door het Europees Parlement overgenomen .
Wij hebben daar gehoor aan willen geven .
De debatten over het voorzorgsbeginsel , over traceerbaarheid , aansprakelijkheid en doorzichtigheid , hebben de Europese Commissie ertoe gebracht een witboek over de voedselveiligheid in te dienen .
Hierin worden enkele ideeën uiteengezet en stelt men concreet de oprichting van een onafhankelijk Europees voedingsbureau voor .
Dit alles maakt deel uit van een Europese aanpak om het vertrouwen van de consument terug te winnen .
Als Europees verantwoordelijken moeten wij bewijzen dat interne markt en vrij verkeer van goederen samen kunnen gaan met voedselveiligheid .
Verslag-Cederschiöld ( A5-0008 / 2000 ) Mijnheer de Voorzitter , ik heb voor dit voorstel tot herziening van de wetgeving inzake het auteursrecht gestemd , omdat dit naar mijn mening een van de belangrijkste terreinen is waarop het Europees Parlement actief kan zijn .
Mijns inziens zijn de producten van het intellect veel belangrijker dan bijvoorbeeld bouwwerken en tastbare producten , producten die wij kunnen zien en aanraken .
Wetenschap en intellect kun je weliswaar niet aanraken , maar zij brengen wel uiterst belangrijke resultaten voort .
Daarom moeten wij als Europese Gemeenschap deze op veel actievere wijze steunen , niet alleen via octrooibescherming maar vooral ook via faciliteiten en steun aan de wetenschappers , aan diegenen die de in hun kennis opgeslagen schatten gebruiken om de toekomstige generaties iets na te kunnen laten dat veel belangrijker is dan hetgeen wij in het verleden hebben gehad .
Wij zijn er principieel tegen dat de EU namens de lidstaten verdragen inzake het auteursrecht sluit .
Wij stellen vast dat de Gemeenschap en de lidstaten op dit vlak een gemeenschappelijke bevoegdheid hebben , maar wij vinden de WIPO-verdragen een belangrijke stap vooruit , omdat ze de rechten van producenten en uitvoerende kunstenaars waarborgen .
Daarom stemmen wij voor de aanbeveling .
De Fractie De Groenen / Vrije Europese Alliantie heeft zich onthouden omdat commissaris Bolkestein tijdens het debat in plenaire vergadering de dag voordien geen enkele van mijn vragen over de toetreding van de Europese Unie tot de WIPO-overeenkomsten heeft beantwoord .
Uit institutioneel oogpunt is het niet duidelijk welke rol het Europees Parlement in de verdere ontwikkeling van de WIPO-overeenkomsten zal spelen .
Voorts stellen wij vast dat men de neiging heeft de bevoegdheid voor internationale kwesties uitsluitend aan de Europese Unie op te dragen .
Aangezien het niet duidelijk is in hoever het Europees Parlement aan de besluitvorming kan deelnemen , rijst het probleem van de legitimiteit .
Bovendien is het begrip auteur in de overeenkomsten niet gedefinieerd .
De Commissie heeft niet geantwoord op mijn vraag welke definitie zij wil hanteren en of ze de te verwachten conflicten wil oplossen door anderen haar juridische definitie op te dringen .
Een van de neteligste kwesties is het algemeen belang .
Leidt de omzetting en toepassing van de WIPO-overeenkomsten tot de privatisering van de opleiding ?
Tenslotte moet ook de kwestie van de verhouding tussen TRIP ' s en WIPO worden opgelost .
Ook daarover zegt de Commissie niets .
Aangezien de Commissie tijdens het nochtans aangekondigde debat in het Parlement mijn vragen niet heeft beantwoord en geen duidelijk standpunt heeft ingenomen , kunnen wij ons alleen maar onthouden .
Verslag-Graefe zu Baringdorf ( A5-0015 / 2000 ) - ( PT ) Naar aanleiding van het BSE-schandaal en de dioxinecrisis staat de problematiek van de voedselveiligheid in het middelpunt van de belangstelling .
Er bestaat nog steeds geen duidelijkheid omtrent de weerslag van de GGO ' s op het milieu en de gevolgen ervan voor de gezondheid van mens en dier .
Daar waar de wetenschap geen uitsluitsel geeft , moeten wij dan ook uitermate voorzichtig zijn .
Het gebruik van de biotechnologie moet aan een grondig onderzoek worden onderworpen voordat het zomaar " in pakjes " te koop wordt aangeboden door multinationals uit de desbetreffende sector die enkel op winstbejag uit zijn .
Het is trouwens uitgerekend het winstbejag dat de huidige crisissituaties op het gebied van de voedselveiligheid heeft ontketend .
Het is in deze context dat de rapporteur een juridisch verband legt tussen het probleem van de GGO ' s en de diervoeding en er tevens aan herinnert dat " deze slechts worden toegelaten indien zij geen gevaar scheppen voor de menselijke gezondheid of voor het milieu " .
Hij voegt hieraan toe dat de " genetisch gemodificeerde toevoegingsmiddelen op elk etiket , ambtelijk of andersoortig begeleidend document duidelijk als zodanig moeten worden gekenmerkt " .
Deze maatregel heeft tot doel de controle en de opsporing van de desbetreffende toevoegingsmiddelen te verbeteren en de keuzevrijheid van de consument veilig te stellen .
Gelet op het Verdrag van Montreal inzake genetisch gemodificeerde organismen ( GGO ' s ) vind ik het een goede zaak dat de rapporteur deze problematiek in zijn verslag heeft opgenomen .
Hij kan dan ook op mijn steun rekenen .
Verslag-Stenzel ( A5-0034 / 2000 ) Voorzitter , ik zou heel kort een stemverklaring willen geven , namens de EVP-Fractie over het EQUAL-verslag .
Wij hebben een stemlijst gevolgd die exact gelijk was aan datgene wat wij van tevoren met de socialistische fractie hadden afgesproken .
De socialistische fractie is daar op terug gekomen en daardoor is het verslag nu minder duidelijk dan het anders geweest zou zijn .
Dat is voor ons een reden geweest om ons te onthouden .
Wij willen ervoor zorgen dat het EQUAL-verslag , dat heel belangrijk is zowel voor de vluchtelingen alsook voor de bejaarden , de gehandicapten en de vrouwen , gewoon doorgaat .
Het is jammer dat de procedure ertoe geleid heeft dat dit in deze plenaire vergadering zo ' n ongunstige aandacht krijgt .
Ik ben ervan overtuigd dat de nationaliteit van de rapporteur een bepaalde rol heeft gespeeld die in dit Parlement niet aan de orde zou behoren te zijn .
Dat is eigenlijk strijdig met de Europese waarden en zeker met de parlementaire waarden waarover in dit Parlement zo vaak gesproken wordt .
Dat zijn onze overwegingen geweest om ons te onthouden bij de stemming over dit verslag .
Wij willen dat EQUAL doorgaat .
Wij zijn het er voor verreweg het grootste gedeelte mee eens , maar wij betreuren de procedure en met name het goedkope misbruik dat sommige fracties van deze procedure gemaakt hebben .
Mijnheer de Voorzitter , als vertegenwoordiger van de Partij van Gepensioneerden in het Europees Parlement heb ook ik mij onthouden van stemming over het EQUAL-verslag .
Hoewel hierin meer dan ooit steun wordt uitgesproken aan projecten ter bestrijding van leeftijdsdiscriminatie vind ik de voorstellen op dit vlak niet doortastend en concreet genoeg .
Er is nog een andere reden waarom ik mij van stemming heb onthouden .
Het wordt namelijk hoog tijd dat de Europese instellingen ophouden met experimenteren en met het zoeken naar goede praktijken voor hetgeen ons te doen staat .
Zij zouden er beter aan doen de Europese burgers concrete aanwijzingen te geven over de richting die Europa wil inslaan .
Wij moeten concrete maatregelen treffen en van de theorie overstappen op de praktijk .
Wij stemmen voor het verslag over de mededeling van de Commissie aan de lidstaten tot vaststelling van de richtsnoeren voor Programma ' s in het kader van de Communautaire Initiatieven ( PCI ' s ) .
In principe zijn wij tegen dergelijke programma ' s en structuurfondsen , maar aangezien de stemming alleen gaat over de manier waarop deze middelen worden aangewend - niet over het principe - hebben wij onze mening daaromtrent geuit .
Wij zijn van oordeel dat alle groepen die in het verslag genoemd worden , dezelfde mogelijkheden moeten krijgen .
Omdat dit verslag een paar juiste , algemeen geldende gedragsregels voorstelt , zoals bijvoorbeeld de noodzaak om racisme op het werk te bestrijden en om de ongelijke behandeling op de arbeidsmarkt op grond van geslacht te verminderen , hebben wij niet tegen dit verslag gestemd .
Wij hebben er echter ook niet voor gestemd omdat het voor de rest uitermate vaag blijft .
Eigenlijk komt men niet veel verder dan vrome wensen .
Wat hulp- en scholingsprogramma ' s voor vluchtelingen betreft , doet het verslag in vergelijking met de oorspronkelijke tekst een stap terug , door te benadrukken dat het geen vluchtelingen in de algemene zin betreft maar : " alleen vluchtelingen in de zin van de Conventie van Genève " .
Deze restrictie is onaanvaardbaar , nu zich in heel Europa veel vluchtelingen in een dramatische situatie bevinden , onbeschermd zijn , tot clandestiene arbeid en anonimiteit gedwongen worden , en opgejaagd worden door de regering en de politie van zich democratische noemende landen .
Wettelijke middelen om een waardig bestaan te kunnen leiden en te kunnen werken is het eerste wat er op dit terrein aan deze illegalen moet worden verleend , zonder dat ze een bestaan als paria hoeven te leiden en het slachtoffer worden van gewetenloze werkgevers , bureaucratische pesterijen en getreiter van politie , waarbij ze voortdurend in angst voor uitzetting moeten leven . - ( EN ) Ik heb vóór het verslag van mevrouw Stenzel over het EQUAL-initiatief gestemd .
Mijns inziens is het namelijk essentieel dat er een vervolg komt op de activiteiten die in het kader van de ADAPT- en EMPLOYMENT-initiatieven zijn opgestart via de eerdere subprogramma ' s NOW , HORIZON , YOUTHSTART en INTEGRA .
Wij moeten voortborduren op de lessen die wij hieruit hebben geleerd .
EQUAL staat voor " equality " , voor gelijkheid , en dat moeten we dan ook zien te realiseren .
Ik ben blij met het voorstel om de nadruk te leggen op het stimuleren van nieuwe manieren om op de arbeidsmarkt discriminatie en elke andere vorm van ongelijkheid te bestrijden .
Ik ben ook blij dat de verouderde aanpak terzijde wordt geschoven en gezocht wordt naar innovatieve manieren om werkloosheid te bestrijden .
Er is namelijk behoefte aan meer flexibiliteit .
Ik vind het zeer betreurenswaardig dat er slechts beperkte financiële middelen voor dit initiatief beschikbaar zijn .
In de laatste programmaperiode was 9 % van de structuurfondsen beschikbaar voor communautaire initiatieven .
Dat percentage bedraagt nu nog slechts 5,3 % .
Dit betekent dat de middelen optimaal gebruikt moeten worden en informatie over succesvolle partnerschappen snel en op grote schaal doorgegeven moet worden .
De Commissie werkgelegenheid en sociale zaken heeft een aantal door mij ingediende amendementen aangenomen , zoals de amendementen voor een betere toegang tot startkapitaal en het exploiteren van nieuwe bedrijfsmogelijkheden in grote en kleine steden en op het platteland .
Ook de kritiek dat er in de vorige initiatieven te weinig adequate participatie van het bedrijfsleven was , heeft bij de commissie gehoor gevonden .
Door die gebrekkige participatie hebben goede projecten vaak niet tot het creëren van volwaardige banen geleid .
De goede ervaring met innovatieve activiteiten van kleine initiatiefnemers wordt maar al te vaak nadelig beïnvloed door het feit dat zij te weinig betrokken worden bij het beleidsproces .
Ik heb dan ook de nadruk gelegd op de noodzaak voor preventieve maatregelen .
De rol van de sociale partners dient ook vergroot te worden .
Hierbij is een flexibele opstelling vereist en dient prioriteit te worden gegeven aan het verminderen van de administratieve beslommeringen .
Voor landen met kleine begrotingen dient eveneens een flexibele oplossing te worden gezocht .
Voor een aantal aspecten in het verslag zou naar mijn mening een betere oplossing mogelijk moeten zijn , maar in het algemeen biedt het verslag een flexibele en reële aanpak en verdient het onze steun . - ( PT ) Het is de bedoeling dat het door de Commissie ontworpen communautaire EQUAL-initiatief de communautaire initiatieven EMPLOYMENT en ADAPT vervangt .
Het slorpt tevens een aantal bestaande subprogramma ' s op , waaronder NOW ( New Opportunities for Women ) , HORIZON ( ten gunste van gehandicapten ) , YOUTHSTART ( integratie van jongeren op de arbeidsmarkt ) en INTEGRA ( voor door uitsluiting bedreigde personen ) .
Helaas worden de beschikbare middelen drastisch ingekort .
Met dit initiatief wil de Commissie de zogenaamde nieuwe methoden ter bestrijding van discriminatie en ongelijkheid op de arbeidsmarkt ten uitvoer leggen .
De vier pijlers waarop de richtsnoeren van het werkgelegenheidsbeleid steunen , vormen hiervoor de basis .
Deze ambitieuze opzet strookt echter allerminst met de schaarse middelen die voor dit initiatief worden uitgetrokken .
Om de kans van slagen van deze nieuwe methodologie te verhogen had de Commissie in plaats van dit complexe voorstel een eenvoudiger en directer initiatief moeten voorleggen .
Zij heeft dit niet gedaan .
Wij hopen echter dat zij de hier genoemde aspecten alsnog zal herzien .
Het is toe te juichen dat het Europees Parlement zijn initiatieven ter bestrijding van discriminatie en ongelijkheid voortzet , en de vier door het EQUAL-programma beoogde terreinen - mogelijkheid tot deelname aan de arbeidsmarkt , ondernemingsgeest , aanpassingsvermogen en gelijke kansen voor mannen en vrouwen - zijn ook relevant .
Het verslag zal ongetwijfeld met de beste bedoelingen zijn opgezet , maar soms neemt het een wending die mij erg gevaarlijk lijkt .
Dit neigt er immers toe de grondbeginselen van burgerschap en legaliteit uit te vlakken , een grote hoeveelheid uitzonderingen tot algemeen recht te maken en als uitgangspunt aan te bieden voor het communautaire gedachtegoed .
Hoewel wij enkel lof kunnen hebben voor het besluit om elke vorm van discriminatie van asielzoekers - per definitie al zwaar door het lot getroffen - op de arbeidsmarkt met doelgerichte maatregelen te voorkomen , moet er toch voor zo ' n zienswijze een wettelijk kader worden geschapen .
Laten wij duidelijk zijn : hoewel er alle reden is om officieel erkende asielzoekers te helpen , worden in het verslag allerlei verschillende categorieën genoemd - nog niet erkende asielzoekers , asielzoekers onder tijdelijke bescherming , asielzoekers zonder status en bedreigd met uitzetting - waaraan het verslag dezelfde hulp wil bieden .
De in het verslag voorgestelde hulpmaatregelen dreigen door deze verdere verfijning rampzalig te worden uitgebreid .
Volgens het verslag moeten niet alleen asielzoekers - hetgeen logisch is - maar ook asielzoekers met een tijdelijke status , met een nog lopende asielaanvraagprocedure en met uitzetting bedreigde asielzoekers waarvan de procedures reeds ten einde zijn , voor dit pakket maatregelen in aanmerking komen .
Zij - en met name de laatst genoemde groep - zouden daarentegen op grond van hun positie - want een asielzoeker , die geen status heeft gekregen en die met uitzetting wordt bedreigd , is toch in feite een illegale immigrant - moeten worden uitgesloten van een integratiebeleid in een gemeenschap die hun aanwezigheid niet als gerechtvaardigd en wettelijk erkend .
Zo ' n ontwikkeling zou , of men dat nu wil of niet , leiden tot een gigantische immigratie waarbij alleen al de aanvraag van een status , ongeacht of deze ook wordt toegekend , voldoende zijn voor het bieden van een heel pakket hulpmaatregelen ter bevordering van duurzame integratie op de arbeidsmarkt , en dat in een algemene situatie waarin schaarste heerst en de werkeloosheid voor de gewone allochtone of autochtone bevolking al een bittere waarheid is .
Hoewel de algemene tendens van het verslag door iedereen kan worden onderschreven , was het bij gevolg voor mij onmogelijk om voor dit verslag te stemmen .
Hierin bevindt zich de kiem van een nieuwe aantasting van principes zoals burgerschap en republikeinse legaliteit , waar ik zeer aan hecht .
Verslag-Lienemann ( A5-0027 / 2000 ) Mijnheer de Voorzitter , enkele collega ' s herinneren zich ongetwijfeld de bekende film " Cocoon " , waarin bejaarde mensen weer jong werden door van een speciaal soort water te drinken .
Ik acht het dan ook van het grootste belang dat alle aandacht wordt geschonken aan ons drinkwater , en wij altijd onze goedkeuring hechten aan maatregelen die verbetering daarvan beogen .
Daarom heb ik dit voorstel gesteund .
Ik wil er echter tevens met klem op wijzen dat men bovenal ervoor moet zorgen dat het water dat onze huizen binnenkomt , zo zuiver mogelijk is .
Ik constateer namelijk dat de voorgestelde maatregelen niet voorzien - ofschoon ik erop vertrouw dat dit in de toekomst wordt goedgemaakt - in steun aan degenen die in eigen huis water zuiveren .
Ondanks de verbeteringen die het Europees Parlement met zijn amendementen op het gemeenschappelijk standpunt van de Raad kon aanbrengen aan de oorspronkelijke ontwerprichtlijn betreffende het waterbeleid , laat de richtlijn nog veel te wensen over .
Daarbij moet men met name de volgende belangrijke vraagstukken voor ogen houden : men moet de nieuwe indicatoren voor water verplicht stellen ; men moet voorzien in bescherming tegen vervuiling van ondergrondse waterbronnen ; men moet regels uitvaardigen voor zuivering van vervuilde ondergrondse waterbronnen ; men moet het lozen in water van ongeveer 400 gevaarlijke stoffen verbieden , waarop nu nauwelijks enige controle wordt uitgeoefend ; men moet zeer snel met een systeem komen voor de identificatie van vervuilende stoffen in water ; men moet in de kosten van watervoorziening ook de met deze voorziening verband houdende milieukosten doorberekenen ; meer algemeen moet de waterprijs beantwoorden aan de kosten van de watervoorziening , maar er moeten uitzonderingen worden gemaakt voor de door permanente of langdurige droogte getroffen gebieden , waarbij ook hun sociaal-economische situatie in ogenschouw dient te worden genomen ( bijvoorbeeld arme gebieden of arme sociale groepen ) ; men moet het tijdschema voor de inwerkingtreding van de richtlijn inkorten .
Afgezien van amendement 76 , waarbij ik mij heb vergist - het was namelijk mijn bedoeling voor te stemmen - kan ik mijn stemgedrag aan de hand van het volgende verhaaltje toelichten : Zie hier een denkbeeldig voorstel voor een milieurichtlijn : " Richtlijn van het Europees Parlement en de Raad , houdende de verplichting om ' s winters de straten , pleinen en parken van alle steden in Europa op een temperatuur van tenminste achttien graden Celsius te houden . "
Hoofdlijnen van deze richtlijn : a ) iedere stad moet worden uitgerust met de nodige technische middelen en de verwarmingscapaciteit om deze doelstelling in het jaar 2012 te kunnen verwezenlijken ; b ) de kosten hiervan zullen volledig worden doorberekend aan de inwoners van iedere stad door aanpassing van de elektriciteitsprijzen .
De mening van een parlementslid uit Noord-Europa : " Deze richtlijn is onrechtvaardig omdat bijvoorbeeld de kosten voor een inwoner van Stockholm ruim tweehonderd maal hoger zouden uitpakken dan voor iemand uit Napels . "
De mening van een parlementslid uit Zuid-Europa : " Ja , maar het bevordert de concurrentie en gelijke kansen . "
( Tot zover de fictie . )
Het parlementslid dat deze stemverklaring aflegt , vindt het een goede zaak dat er een communautaire waterrichtlijn wordt opgesteld , maar meent dat milieumoralisme niet bijdraagt aan de Europese eenwording .
Het leidt veeleer tot een schertswetgeving .
Landen die met overstromingen en droogte te kampen hebben , zoals de Middellandse-Zeelanden , kunnen niet over een kam worden geschoren met landen die een noordelijk klimaat en de daarbij behorende regenval hebben .
Daarnaast zou er van Europese solidariteit geen sprake zijn indien men het in de toekomst praktisch onmogelijk maakt water van het ene stroomgebied naar het andere over te hevelen .
Laten wij nogmaals bedenken dat wij werken aan een politieke unie die een heel continent omvat .
Drinken , eten , wassen , gewassen kweken : bij alles wat we doen komt water te pas .
We denken dat water een onaantastbare en onuitputtelijke hulpbron is , maar dat is een vergissing .
We draaien de kraan open zonder er verder bij na te denken .
Maar de bron waaraan dat water ontspringt dreigt op te drogen .
Alle wetenschappelijke studies wijzen uit dat de watervoorziening de komende jaren hét grote probleem gaat worden .
Het is nu al bijna zover .
We mogen onze maatregelen niet tot morgen uitstellen .
Nu is het moment om de spelregels op te stellen , voordat we allemaal verliezen .
Door op woensdag 16 februari de richtlijn voor het waterbeleid aan te nemen , bevestigt het Parlement zijn streven het oppervlaktewater , de kustwateren , de binnenwateren en het grondwater te beschermen .
Europa beschikt vanaf nu over een kader om de verslechtering van ons water tegen te gaan , duurzaam watergebruik te bevorderen , ecosystemen te beschermen , bij te dragen tot de bestrijding van overstromingen en droogtes en de lozing van gevaarlijke stoffen uit te bannen .
We werpen het water een reddingsboei toe .
Ik ben buitengewoon tevreden met dit ambitieuze voorstel voor een kaderrichtlijn betreffende het waterbeleid .
De milieuramp op de Donau herinnert ons , voor zover dat nodig was , aan het feit dat menselijke onachtzaamheid onze natuurlijke hulpbronnen in gevaar brengt .
Water is zo ' n hulpbron .
Dit voorstel voor een richtlijn dateert van 1997 .
Het is bedoeld om een einde te maken aan de versnippering die de waterwetgeving tot nu toe heeft gekenmerkt en beoogt ons oppervlaktewater , onze kustwateren , onze binnenwateren en ons grondwater te beschermen .
Het biedt een kader om elke verdere aantasting van ons water te voorkomen , ecosystemen te beschermen , een duurzaam gebruik van ons water te bevorderen , bij te dragen tot het bestrijden van overstromingen en droogtes en geleidelijk de lozing van gevaarlijke stoffen uit te bannen .
Vervolgens zullen er specifieke richtlijnen worden aangenomen die dit kader zullen invullen .
De procedure om deze tekst op te stellen heeft lang geduurd .
Het voorstel voor een richtlijn is twee keer gewijzigd , een eerste keer in 1997 , en een tweede keer in 1998 .
Een technische werkgroep bestaande uit vertegenwoordigers van de Raad en het Parlement , is in januari 1999 samengekomen in een poging de standpunten van onze twee instellingen nader tot elkaar te brengen .
Toch heeft de Commissie milieubeheer , volksgezondheid en consumentenbeleid nog een groot aantal amendementen ingediend , die ik voor het merendeel steun .
Wat betreft de termijnen en de doelstellingen : volgens de Raad moet het oppervlaktewater binnen maximaal 16 jaar na het van kracht worden van de richtlijn van goede kwaliteit zijn .
De Commissie milieubeheer , volksgezondheid en consumentenbeleid zou willen dat die termijn tot 10 jaar werd teruggebracht .
Onze commissie wil eveneens dat er een einde wordt gemaakt aan alle lozingen of lekkages van gevaarlijke stoffen tegen 2020 .
Het einddoel moet zijn dat de vervuiling tegen 2020 praktisch tot nul is herleid .
De Raad hoopt binnen 16 jaar tot een goede kwaliteit van het grondwater te komen , maar de Commissie wil dat er een einde komt aan de chemische vervuiling van grondwater , zodat er binnen tien jaar sprake is van goede waterkwaliteit .
Alle normen en doestellingen voor de beschermde zones moeten binnen tien jaar gehaald worden , en niet binnen 16 jaar .
Ik vind die kortere termijnen geen slechte zaak , ook al omdat er sprake is van afwijkingen .
Wat betreft de prijs keur ik het voorstel goed volgens welke de lidstaten tot het jaar 2010 een waterprijsbeleid moeten voeren waarmee een meer doordacht watergebruik kan worden gestimuleerd .
In dezelfde geest verwacht ik van de Europese Commissie een duidelijke toezegging dat zij een voorstel zal indienen om tegen 2012 de waterprijs in overeenstemming te brengen met de milieukosten en de waterkosten als zodanig .
Tot besluit wil ik een van de amendementen aanhalen die de Commissie milieubeheer , volksgezondheid en consumentenbeleid heeft ingediend .
Dit behoeft verder geen commentaar : " Water is geen gewone handelswaar , maar een erfgoed dat de volkeren van de Europese Unie toebehoort en dat als zodanig beschermd , verdedigd en behandeld moet worden " - ( EN ) Ik wil graag dat er officieel nota word genomen van mijn twijfels over het verslag-Lienemann en van mijn stemverklaring .
Iedereen is het erover eens dat het noodzakelijk is in adequate controle te voorzien teneinde zowel onze watervoorraden als de watergebruikers te kunnen beschermen .
De oplossing die de rapporteur voorstelt voor het probleem heeft veel positieve kanten .
De vraag of het watergebruik fiscaal belast moet worden of betaald moet worden via de waterprijs , kan echter - als gevolg van het subsidiariteitsbeginsel - uitsluitend beantwoord worden door de lidstaten .
Ik vind het onjuist om een grof middel als een gemeenschappelijk Europees prijsstelsel voor deze kwestie te gebruiken .
In Ierland betalen alle commerciële , industriële en agrarische grootverbruikers van water al voor dat watergebruik .
Een dergelijk besluit wordt door de centrale overheid of door lagere overheden genomen en de verantwoordelijkheid voor toekomstige besluiten dient ook aan die instanties voorbehouden te blijven .
Dit zijn de belangrijkste overwegingen voor mijn stemgedrag . - ( PT ) Wij vinden het een goede zaak dat een poging wordt ondernomen om de ronduit alarmerende verslechtering van de waterkwaliteit tegen te gaan , aangezien de regeringen dit probleem doorgaans veronachtzamen .
Wij weten allemaal dat de mens zonder water niet kan leven en dat de kwaliteit van het water dringend moet worden beschermd .
Wij moeten echter ook goed beseffen dat de verschillende onderdelen van het waterbeleid onlosmakelijk met elkaar zijn verbonden , hetgeen logischerwijs inhoudt dat een initiatief op dit gebied een weerslag op alle andere terreinen heeft .
Zowel in het debat als in de voorstellen heeft het thema van de " fysisch-chemische en ecologische kwaliteit van het water " de meeste aandacht gekregen terwijl de negatieve weerslag hiervan op de andere dimensies slechts terloops aan bod kwam .
Er moet echter rekening worden gehouden met de sterk uiteenlopende realiteit van de verschillende lidstaten , de specifieke klimatologische omstandigheden , de hydrologische situatie en de veranderingen die zich in dit opzicht in de loop van het jaar voordoen .
Ook moet men de sociale , economische en ecologische gevolgen van de toepassing van de regelgeving , en van het uitblijven van deze toepassing in acht nemen .
Wegens de twijfels die deze kwesties bij ons oproepen kunnen wij met een aantal voorstellen van de Commissie milieubeheer , volksgezondheid en consumentenbeleid onmogelijk akkoord gaan .
Zo vinden wij het voorgestelde tijdschema veel te restrictief en kunnen wij niet instemmen met de verwaarlozing van de sociale aspecten en de landbouwsituatie .
Dit zijn immers twee factoren die voor een land als Portugal , waar waterschaarste heerst en de sociaal-economische ontwikkeling maar moeizaam verloopt , bijzonder belangrijk zijn .
Anderzijds zijn wij van oordeel dat de voorstellen van de Commissie en de Raad in vele gevallen te terughoudend zijn .
Daarom hebben wij getracht binnen het referentiekader van de ingediende voorstellen tot een evenwichtige stemming te komen .
Het gemeenschappelijk standpunt van de Raad over dit voorstel voor een kaderrichtlijn heeft ons teleurgesteld .
Op tal van punten is het minimalistisch .
Zo worden er te lange invoeringstermijnen gehanteerd voor te veel bepalingen , en worden er te veel afwijkingen op de regels toegestaan onder te ruime voorwaarden .
Het voornaamste probleem zit niettemin in de omschrijving van de doelstelling die de Europese Unie met deze tekst wil nastreven .
Het doel is uiteraard in de eerste plaats een algemeen kader te scheppen waarbinnen we de bestaande wetgeving nu eindelijk eens kunnen vereenvoudigen .
Maar daarbuiten moet de Unie de ambitie koesteren de kwaliteit van het oppervlakte- en het grondwater te verbeteren .
Wat op het spel staat is de volksgezondheid , de beschikbaarheid van drinkwater , de biologische kwaliteit en diversiteit en het behoud van landschappen en dieren- en plantensoorten .
In dat opzicht is het gemeenschappelijk standpunt zwak .
Ik zou willen dat ons Parlement een ambitieuzer uitgangspunt verdedigde dan dat van de Raad , maar ik zou ook willen dat dit een realistisch standpunt was .
De eis van een " nullozing " en " nulvervuiling " , ook voor stoffen die van nature al in het water aanwezig zijn , is niet realistisch .
Ik behoor niet tot het kamp van afgevaardigden die vinden dat bij de tweede lezing absoluut " extremistische " amendementen moeten worden ingediend om als pasmunt te dienen bij eventuele onderhandelingen met de Raad .
Integendeel , ik verwerp deze strategie , die tegenwoordig systematisch wordt toegepast .
Zij schaadt ons Parlement .
Onze boodschappen voor de burger en de Raad raken erdoor vertroebeld en verliezen hun geloofwaardigheid .
Te strakke milieudoelstellingen die geen rekening houden met de realiteit zullen niet in de praktijk gebracht worden , omdat ze nooit gehaald kunnen worden .
Is dit de boodschap die we willen uitsturen ?
Er is nog een ander punt dat mij na aan het hart ligt : lidstaten moeten desgewenst water aan elkaar kunnen leveren .
Een dergelijk project past binnen de principes van regionale cohesie en solidariteit die wij altijd hebben verdedigd , en daarom zou het ruimschoots op de steun moeten kunnen rekenen van de Europese Unie in het kader van de bevordering van trans-Europese netwerken en het regionaal beleid ( met inschakeling van de structuurfondsen ) .
Ik wil u nog eens in herinnering brengen dat ons Parlement twee jaar geleden een initiatiefverslag heeft aangenomen over de technische haalbaarheid van trans-Europese waterbouwkundige netwerken , en ik zou het fijn vinden als de Europese Commissie het Europees Parlement binnen afzienbare tijd zou kunnen informeren over de gevolgen die zij aan dit verslag gegeven heeft .
Wij hebben gezien hoe een verslag waarin bezorgdheid over de waterkwaliteit in Europa wordt geuit , is veranderd in een commercieel wapen .
Wij zijn het er allemaal over eens dat het bewaken van de waterkwaliteit een uiterst belangrijke doelstelling is , vooral vanwege de nadelige gevolgen die de ontwikkeling van het versneld industriële ontwikkelingsmodel voor de natuur heeft .
Het is duidelijk dat de om particuliere winst draaiende logica die eigen is aan dit model , rampzalige gevolgen heeft gehad .
Het is daarom terecht dat het beginsel " de vervuiler betaalt " wordt toegepast om die gevolgen te bestrijden .
Naast dergelijke beginselen telt echter ook de overweging dat water een gemeenschappelijk bezit is dat niet aan de tucht van de markt mag worden onderworpen .
Verrassenderwijs , en naar ik aanneem met de beste bedoelingen , is deze ecologische doelstelling in een commercieel strijdmiddel veranderd : men wil de consumenten , en met name die in de landbouwsector , de volle prijs laten betalen van de installaties en de procédés die noodzakelijk zijn om zuiver water te leveren .
Feitelijk wordt water daarmee een product als ieder ander dat aan de marktwerking is onderworpen .
Daarmee wordt ook het water definitief aan het heersende neoliberale model onderworpen .
Als geen onderscheid wordt gemaakt tussen landen en regio ' s waar water ten overvloede aanwezig is en geen enkel probleem vormt , en regio ' s waar water door droogte en beperkte regenval een schaars goed is - waardoor men nauwelijks uitzicht heeft op een minimale economische en sociale ontwikkeling - wordt dat ecologische principe al geschonden en veranderd in een wapen .
Het is dan ook wat ironisch dat het moeilijker wordt gemaakt om water te delen terwijl water in sommige gebieden een schaars artikel is , en dat degenen die in gebieden wonen waar er meer dan genoeg water is , de bewoners van droge gebieden aanraden er zuinig mee te zijn .
Op grond van dit gebrek aan gevoeligheid en solidariteit kon ik als parlementslid uit Murcia , dat een van die mediterrane landbouwgebieden is die droog zijn maar perspectief hebben , niet anders dan mijn stemgedrag dienovereenkomstig aanpassen . - ( EN ) Namens de labourafgevaardigden in het Europees Parlement wil ik opmerken dat wij weliswaar het grootste gedeelte van het verslag-Lienemann steunen , maar ook bepaalde twijfels hebben .
Het in het verslag aangegeven tijdpad tot het jaar 2020 is onrealistisch en onpraktisch .
Aan de andere kant is het tijdschema van de Commissie , dat in 2034 eindigt , veel te lang .
Wij zijn van mening dat er via een bemiddelingsprocedure een realistischer termijn vastgesteld kan worden .
Wij hebben tegen de amendementen 25 en 72 gestemd omdat die gebaseerd zijn op een minimale antropogene vervuiling in alle grondwater .
Wij vinden een dergelijke eis onrealistisch vanwege de hoge kosten en extreem lange tijdsduur die gemoeid zijn met de maatregelen om weer een bijna ongerepte situatie te creëren .
Dat is de reden van ons stemgedrag .
Water is een natuurlijke , hernieuwbare maar schaarse hulpbron .
Een goed waterbeheer is van essentieel belang .
Deze kaderrichtlijn wordt de hoeksteen van het communautaire waterbeleid .
De doelstellingen die erin worden geformuleerd zijn helder en ambitieus , en wij delen ze .
Een ervan is dat het gehalte aan vervuilende stoffen praktisch tot nul gereduceerd moet worden .
Ons lijkt het echter verstandiger geen irreële termijnen op te leggen die noch onze lidstaten , noch onze bedrijven kunnen naleven .
Er is zeker een tijdschema nodig , maar dan wel een met geleidelijke termijnen .
De wettelijke verplichting om tot een nullozing te komen , om te zorgen dat er binnen twintig jaar geen lozingen meer plaatsvinden , zou in feite inhouden dat alle geïdentificeerde stoffen verboden moeten worden .
Dat soort voorschriften zou wel eens voor grote problemen kunnen zorgen bij grensoverschrijdende waterbekkens of bij de kandidaat-lidstaten , en zou de uitbreiding kunnen bemoeilijken .
Ik wil het uiteraard ook nog hebben over een sector die ik van zeer nabij volg , de landbouw , de grootste waterverbruiker .
Die moet als vervuiler zijn deel van de kosten gaan dragen , wat hij ook al begint te accepteren , maar we moeten wel rekening houden met een aantal bijzonderheden en beperkingen , met name in droge gebieden .
Wat betreft de amendementen met betrekking tot radioactieve stoffen , ben ik natuurlijk voorstander van controle , maar er is een probleem met de rechtsgrondslag , die in het Euratom-Verdrag gezocht moet worden .
Verslag-Andersson ( A5-0033 / 2000 ) De EDD-Fractie kan niet voor het verslag-Andersson stemmen .
Het bevat enkele fraaie beschouwingen , bijvoorbeeld op pagina 15 van de toelichting staat " dat op grond van de verschillende ontwikkelingsniveaus en tradities op het gebied van de sociale bescherming van de diverse lidstaten een uniforme harmonisatie van deze stelsels niet mogelijk is " .
Het begrip uniforme harmonisatie is een van die verwarrende uitdrukkingen , die het integratieproces totaal camoufleren .
In de toelichting wordt terecht opgemerkt dat harmonisatie bovendien schadelijk kan zijn , " omdat op grond daarvan hogere eisen aan zwakkere lidstaten zouden kunnen worden gesteld terwijl de meer sociaal ontwikkelde staten om concurrentieredenen gedwongen zouden kunnen worden om op de sociale beschermingsstelsels te besnoeien .
Niemand zou bij een dergelijke harmonisatie gebaat zijn " .
De Unie creëert echter wel een sociaal model , wat in feite overeenkomt met harmonisatie en dan nog wel een uniforme harmonisering .
In paragraaf D staat dat " de Unie voor een meerwaarde kan zorgen door vaststelling van de juiste bindende en doeltreffende convergentiecriteria " : Verder staat in het verslag dat de ontwikkeling van dit convergentieproces via een gemeenschappelijke discussie tussen de ECOFIN-Raad , de Raad Sociale Zaken en de Raad Werkgelegenheid bevorderd moet worden en tot slot wordt in paragraaf 7 benadrukt dat " het sociale-convergentieproces vergezeld moet gaan van een doeltreffende en ambitieuze fiscale coördinatie " .
Dit brengt ons bij de kern van de zaak .
Dit project van sociale harmonisatie is geen sociaal beleid , het maakt deel uit van het EMU-project van de EU , wat een bijzondere betekenis heeft voor de drie landen die niet aan de EMU deelnemen en dus kunnen ontkomen aan deze Titanic , namelijk Groot-Brittannië , Zweden en Denemarken .
Daarom vinden wij het belangrijk te onderstrepen dat wij een verslag waarin de ontwikkeling van het EMU-project de belangrijkste beweegreden is , niet kunnen steunen .
Mijnheer de Voorzitter , ik heb voor het Commissievoorstel betreffende de modernisering van de sociale bescherming gestemd omdat het streeft - zonder hierin echter al volledig te slagen - ten langen leste een Europese regelgeving op sociaal terrein en op het vlak van de pensioenvoorzieningen tot stand te brengen .
Ik betreur de teneur van de stemverklaring van de vorige spreker .
Ik heb namelijk de indruk dat uit het onderhavige verslag wel degelijk een streven spreekt naar een betere bescherming van ouderen , zelfs indien wij ons bewust zijn van de in alle vijftien lidstaten bestaande tendens tot een zo groot mogelijke reducering van de omvang van de pensioenen .
Hopelijk krijgt het Parlement op korte termijn de bevoegdheid tot het vaststellen van wetgeving met betrekking tot pensioenen .
De ouderen verwachten dat het Europees Parlement hen in staat stelt in goede en waardige omstandigheden te leven , beter dan nu het geval is .
De op dit vlak achterblijvende landen dienen zich te bewegen in de richting van het niveau dat geboden wordt door de landen die binnen de Europese Unie de hoogste sociale bescherming bieden .
De Deense sociaal-democraten in het Europees Parlement stemmen voor het verslag van onze Zweedse sociaal-democratische collega Jan Andersson over de mededeling van de Commissie inzake een gemeenschappelijke strategie voor de modernisering van de sociale bescherming .
De Commissie neemt de EMU als uitgangspunt , omdat de eis inzake stabiliteit en groei de noodzaak doet ontstaan tot behoud van een goede sociale bescherming in de lidstaten .
In het verslag staat dat modernisering geen niveauverlaging van sociale bescherming betekent , maar een betere aanwending van de bestaande instrumenten .
Wij vestigen de aandacht op de vaststelling in het verslag dat modernisering ook geen harmonisatie van de socialezekerheidsstelsels betekent en dat harmonisatie zelfs schadelijk zou zijn , omdat aan zwakkere lidstaten hoge eisen zouden worden gesteld , terwijl de meer sociaal ontwikkelde lidstaten om concurrentieredenen gedwongen zouden zijn hun sociale beschermingsstelsels af te bouwen .
Met zo ' n situatie is niemand gebaat .
Zowel in de mededeling van de Commissie als in het verslag-Andersson wordt onderstreept dat de verantwoordelijkheid voor de socialezekerheidsstelsels bij de lidstaten ligt .
Communautaire samenwerking bij deze aangelegenheden moet een meerwaarde brengen , gebaseerd op ervaringsuitwisseling en wederzijdse evaluatie van de beleidsontwikkeling om uiteindelijk te kunnen vaststellen welk concreet beleid het beste is .
Wij vinden dat het verslag vele goede en praktische voorstellen bevat , die wij dan ook steunen , maar wij staan zeer kritisch tegenover het overheersende convergentieperspectief in het verslag .
In het bijzonder keren wij ons tegen de passages over belastingharmonisatie en tegen de opvatting dat de Commissie het gedrag van de lidstaten moet sturen ( zie bijvoorbeeld paragraaf 7 ) .
Wij wijzen er met nadruk op dat het beleid op het gebied van de sociale bescherming in de eerste plaats een aangelegenheid van de lidstaten moet zijn , ook al zal de uitbreiding van de EU meer coördinatie dan voorheen vereisen .
De huidige problemen met onze sociale zekerheid komen vooral voort uit een gebrek aan inkomsten dat te wijten is aan werkloosheid , armoede en vergrijzing , en niet uit te hoge uitgaven .
De Europese Unie draagt met haar beleid in deze trouwens een zware verantwoordelijkheid .
De sociale zekerheid moet inderdaad worden aangepast .
Met name in Frankrijk moeten we de kosten voor ziekteverzekering en pensioenen niet meer op de schouders van de werkenden laten neerkomen .
De archaïsche beheersstructuur van de sociale zekerheid leidt tot onrechtvaardigheden , wanbeheer en verspilling .
Die structuur is aan hervorming toe .
We moeten bovenal een gezinsbeleid voeren dat gericht is op demografische groei .
We moeten een economisch , monetair en fiscaal beleid voeren dat gericht is op groei en op de herovering van onze interne markt , zodat we nieuwe banen kunnen creëren .
Wat de Commissie en het verslag-Andersson voorstellen is geen sociaal beleid , maar een manier om Brussel een exorbitante beslissingsbevoegdheid toe te kennen op het vlak van financiering , en dus op het vlak van de organisatie en de prestaties van de sociale zekerheid in de naties van Europa .
Daarom hebben wij tegen deze tekst gestemd .
De sociale zekerheid moet in de eerste plaats een uiting zijn van solidariteit op nationaal vlak .
Zij ressorteert in de eerste plaats , of eigenlijk uitsluitend , onder de nationale staat .
De sociale zekerheid moet gefundeerd zijn op het principe van nationale en communautaire preferentie , anders doet zij niet meer dan op kosten van de Europese burgers de financiële gevolgen dragen van de onaanvaardbare sociale toestanden die het gevolg zijn van de immigratie .
Wij hebben ons onthouden van stemming over het verslag-Andersson waarin sprake is van een gemeenschappelijke strategie voor de modernisering van de sociale bescherming .
Onze houding ten aanzien van de Europese Unie is in principe gunstig .
Als Zweedse liberalen zien wij de Europese integratie als een mogelijkheid om oplossingen te vinden voor grensoverschrijdende problemen in verband met bijvoorbeeld milieu , handel , vrij verkeer van personen , mensenrechten en conflictbeheer .
De Europese democratieën moeten de kans te baat nemen om de wereld te laten zien dat samenwerking tot vrede en meer welvaart leidt .
Wij geloven ook in het subsidiariteitsbeginsel .
Dit wil zeggen dat besluiten zo dicht mogelijk bij de betrokkenen moeten worden genomen .
Daarom dringen wij aan op een grondwet van de Europese Unie , waarin een duidelijke verdeling van de verantwoordelijkheden is opgenomen .
Het moet alle burgers volstrekt duidelijk zijn dat de EU zich alleen bezig moet houden met grensoverschrijdende vraagstukken , omdat de EU daar het meest geschikt voor is .
Alle andere vraagstukken dienen op lokaal , regionaal of nationaal niveau te worden aangepakt .
Het sociaal beleid is een voorbeeld van een gebied waarop de EU slechts beperkte bevoegdheden moet hebben , namelijk alleen voor zover het gaat om het vrije verkeer van personen binnen de Unie .
Iedere lidstaat moet de volledige verantwoordelijkheid dragen voor zijn socialebeschermingsstelsel , en het recht hebben om hier zelf over te beslissen .
Ziekenzorg , kinderopvang en ouderenzorg zijn duidelijke voorbeelden van terreinen die niet direct grensoverschrijdend zijn .
Hetzelfde geldt voor het beleid op het gebied van de arbeidsmarkt .
Wij geloven niet dat een gemeenschappelijke Europese wetgeving op deze gebieden een oplossing is voor problemen rond de socialebeschermingsstelsels .
De EU kan zich volgens ons beter concentreren op een beperkt aantal gebieden waar ze werkelijk van nut kan zijn .
Dit verhindert overigens niet dat de lidstaten met elkaar samenwerken en ideeën uitwisselen op het gebied van de sociale bescherming .
Vraagstukken in verband met sociale bescherming en gelijke kansen staan van oudsher hoog op onze liberale agenda .
Wij sluiten ons van ganser harte aan bij de ideeën die in het verslag-Andersson worden gepresenteerd , mits deze worden verwezenlijkt op nationaal niveau .
Met belangstelling kijken wij uit naar een gemeenschappelijk afgesproken strategie voor de modernisering van de sociale zekerheidsstelsels in Europa .
Deze modernisering mag echter niet los staan van een dienovereenkomstig cohesieproces .
Modernisering dus , maar ook cohesie , zoals tot uiting komt in het verslag van de rapporteur , wiens mening wij onderschrijven .
Op veel beleidsterreinen is men - zij het dikwijls moeizaam - deze weg reeds ingeslagen .
Vele andere beleidsterreinen zullen echter moeten volgen vooraleer in Europa , zij het dan met inachtneming van de subsidiariteit , sprake kan zijn van een werkelijk gemeenschappelijk huis van alle burgers , van niet alleen de burgers van de huidige lidstaten maar ook die van de kandidaat-lidstaten .
De Europese socialezekerheidsstelsels hebben overigens steeds een opbouwende rol gespeeld in het ontwikkelingsproces van de samenleving en de democratie van elk land .
Indien wij willen dat deze socialezekerheidsstelsels ook vandaag de dag , met al de veranderingen die zich voltrekken in de economie , de arbeidsmarkt en de samenleving , hun ondersteunende rol in de ontwikkeling blijven vervullen , moeten zij grondig worden gemoderniseerd .
Dat staat het buiten kijf .
Hierbij willen wij echter drie punten onderstrepen .
Ten eerste moeten er nauwe banden bestaan tussen het economisch beleid , het arbeidsmarktbeleid en het socialezekerheidsbeleid .
Deze banden moeten in het teken staan van absolute evenredigheid .
Het tweede punt betreft het beheer van de socialezekerheidsstelsels en de met de tenuitvoerlegging belaste instanties .
Aanvullende voorzieningen worden tegenwoordig steeds belangrijker en ook efficiënter .
Hierbij mag naar onze mening echter geen afbreuk worden gedaan aan de rol van de overheid , zowel voor wat betreft de algemene toepasbaarheid als , zo hopen wij , de kwaliteit van de basisvoorzieningen van de sociale bescherming .
Het gaat hier hoofdzakelijk om een beginsel van rechtvaardigheid met betrekking tot de gezondheidszorg , de pensioenregelingen en de bijstand .
Voor deze laatste sector blijft de strategische , zij het op nieuwe leest geschoeide , coördinatie door de overheid beslist noodzakelijk .
Het derde punt betreft het subsidiariteitsbeginsel waarop Europa is gegrondvest .
Tot op heden ontbreekt het ons aan een gemeenschappelijke strategie voor sociale bescherming en sociale zekerheid , terwijl de bestaande systemen hoofdzakelijk berusten op het optreden en de solidariteit binnen elke lidstaat .
Bij een moderniseringsproces van deze systemen kan niet worden voorbijgegaan aan de op het vlak van de economie , de arbeidsmarkt en de sociale bescherming bestaande verschillen tussen zowel lidstaten als kandidaat-lidstaten .
Het is dan ook van belang dat de modernisering , met een daarmee gepaard gaand cohesieproces , zich ondanks de verschillende uitgangspunten blijft bewegen in de richting van het hoogste beschermingsniveau , en niet andersom .
Het betreft hier trouwens een kwestie van beschaving , van vooruitgang en van gemeenschappelijke waardigheid van de huidige Europese Unie en de toekomstige , die meer lidstaten zal tellen .
De gemeenschappelijke waarden van de lidstaten van de Europese Unie zijn gebaseerd op democratie , persoonlijke vrijheden , mensenrechten en sociale markteconomie .
Deze waarden moeten tot uitdrukking komen in de solidariteit met de zwakkere groepen van onze eigen samenleving en in de rest van de wereld .
Krachtens het subsidiariteitsbeginsel geven de lidstaten zelf vorm aan hun socialezekerheidsstelsels .
Wel moet er een sociaal vangnet voor de burgers van de Europese Unie zijn , ongeacht in welk land ze wonen .
Volgens het verslag is er een " doeltreffende en ambitieuze fiscale coördinatie " nodig , zonder dat de inhoud hiervan nader wordt gedefinieerd .
Een dergelijke coördinatie is naar onze opvatting een te grote ingreep in het nationale fiscale beleid .
Wij steunen dit voorstel dan ook niet en stemmen dus tegen paragraaf 7 van het verslag .
In het verslag wordt de nadruk gelegd op de sociale dimensie van de Europese samenwerking , en dat juichen wij toe .
Het is echter wel van belang dat volstrekt duidelijk is welke rol de EU al dan niet speelt op het gebied van de sociale bescherming .
In het verslag wordt dat helaas niet duidelijk gemaakt .
De mededeling van de Commissie over sociale zekerheid wordt gekenmerkt door o zo goede bedoelingen , maar als men die leest , vraagt men zich onmiddellijk af of de auteurs hiervan en de Europese burgers wel op hetzelfde continent leven , in dezelfde sociale werkelijkheid .
Ook vraagt men zich af of deze " gecoördineerde moderniseringsstrategie " niet een van de talrijke vermommingen is van de gecoördineerde en frontale aanval op de sociale zekerheid , de sociale bescherming en de verworven rechten van de werknemers .
Wij zijn het eens met vrij veel opmerkingen van de rapporteur , maar wij delen absoluut niet zijn optimisme ten aanzien van de intenties en de plannen die de Commissie en de Raad koesteren voor de sociale zekerheid .
Er kan geen enkele twijfel bestaan over de daadwerkelijke doelstellingen en intenties van deze nieuwe strategie .
Daarvoor is het voldoende een blik te werpen op de algemene richting van het huidig economische beleid , op het Stabiliteitspact en de strenge convergentiecriteria , waarmee de werkgelegenheid wordt aangetast en inzetbaarheid en soepelheid in de arbeidsrelaties en de arbeidsorganisatie worden bevorderd , op de besluiten van de Commissie en de ECB betreffende loonmatiging , op de beklemtoning van strenge begrotingsdiscipline en verzekering tegen elke prijs van de beruchte monetaire stabiliteit .
Men wil maar één ding en dat is het terrein effenen en geschikte omstandigheden creëren voor de vermindering van de overheidsuitgaven voor sociale zekerheid en de versoepeling van de sociale bescherming .
Herhaaldelijk hoort men bij monde van de verantwoordelijken dat de sociale zekerheid " kosten " en een " hinderpaal " zijn voor de versterking van het mededingingsvermogen .
Men zoekt naar methoden om deze kosten van de bedrijven over te hevelen naar de werknemers - altijd natuurlijk onder het mom van werkgelegenheidsschepping - en daarom zou het ons ten zeerste verbazen indien het huidige , door bandeloosheid gekenmerkte model van markteconomie , dat maar één criterium kent : geld , en volstrekt afhankelijk is van de monopolistische belangen , zich bereid zou verklaren de zorg voor de burgers en de bescherming van zijn fundamenteel recht op sociale zekerheid op zich te nemen .
Het lijdt geen enkele twijfel dat men de georganiseerde socialezekerheidsstelsels van de overheidssector wil overhevelen naar particuliere instanties .
Die zullen nieuwe winst kunnen garanderen voor het kapitaal en een nog zwaardere last leggen op de schouders van de werknemers .
De werknemers zullen niet alleen een groter deel van de kosten moeten dragen , maar ook genoegen moeten nemen met steeds povere sociale uitkeringen .
Men spreekt over oneerlijke concurrentie tussen openbare en particuliere socialezekerheidsstelsels en tussen de stelsels van de verschillende lidstaten .
Men gebruikt dit als een argument , maar in feite is dit slechts een van de vele onverbloemde uitingen van de waarachtige politieke doelstellingen en een bewijs van de ondraaglijke druk die op de socialezekerheidsstelsels zal worden uitgeoefend om hen te dwingen het mes te zetten in de uitkeringen of zelfs de hekken te sluiten , ten voordele van de particuliere sector en de wet van de winst .
Wij weten allen dat het niveau en de kwaliteit van een werkkring ook de kwaliteit bepalen van de sociale zekerheid .
Hoe kunnen wij dan spreken van gezonde en economische levensvatbare socialezekerheidsstelsels als wij geconfronteerd zijn met miljoenen werklozen , miljoenen armen en gemarginaliseerden , met de " arme werknemers " van het deeltijdwerk en de door het huidige arbeidstijdenbeleid kapot gemaakte werknemers .
De sociale zekerheid is een van de grootste verworvenheden die de werknemers in Europa zich hebben weten te veroveren met hun jarenlange strijd tegen de plannen van het grote kapitaal en dankzij de onophoudelijke solidariteitsbetuigingen die zo kenmerkend zijn voor werknemers .
In het huidige Europa van de werkloosheid en het tekort aan werkgelegenheid , moet men absoluut zorgen voor een breed opgezette sociale bescherming en voor versterking van de rechten van de werknemers .
Daarvoor is echter een ander model van economische en sociale ontwikkeling noodzakelijk en daar kan de EU , gezien haar aard en haar karakter , nooit voor zorgen .
Daarom zijn wij vierkant tegen de " modernisering " van het socialezekerheidsstelsel dat de Commissie in haar mededeling voorstaat en wij kunnen derhalve ook niet voor het verslag van de commissie werkgelegenheid stemmen .
Hiermee zijn de stemverklaringen beëindigd .
( De vergadering wordt om 13.55 uur onderbroken en om 15.00 uur hervat )
 
Volgende vergadering " Mensenrechten " van de UNO ( voortzetting ) Aan de orde is de verklaring van de Raad over de vaststelling van de prioriteiten van de Unie voor de volgende zitting van de VN-Commissie voor de rechten van de mens ( 20 maart 2000 ) , met inbegrip van de toestand in China .
Mijnheer de Voorzitter , ik vind het betreurenswaardig dat de fungerend voorzitter van de Raad afwezig is : het betreft hier een verklaring van de Raad , en het was misschien nuttig geweest als het voorzitterschap bij de voortzetting van het debat aanwezig was geweest .
Het lijkt me nuttig erop te wijzen dat dit punt op de agenda is gezet omdat alle fracties van mening waren dat het Parlement nog voor de aanstaande vergadering van de commissie mensenrechten van de Verenigde Naties in Genève een debat moest houden om zijn stem te laten horen over dit gevoelige onderwerp , dat het Parlement na aan het hart ligt .
Ik denk dat wij het er , na de verklaring van het voorzitterschap van de Raad en de Commissie , allemaal over eens kunnen zijn dat de huidige mensenrechtensituatie nog veel te wensen overlaat .
Ook met betrekking tot de Unie moet gezegd worden dat de situatie niet optimaal is .
Alle lidstaten zijn weliswaar partij bij de Europese Conventie ter Bescherming van de Rechten van de Mens en de Fundamentele Vrijheden ( ECRM ) , maar niet alle protocollen zijn door alle lidstaten ondertekend of geratificeerd .
Het is ook een duidelijk probleem dat de Europese Unie als zodanig de ECRM niet heeft ondertekend , met alle gevolgen van dien .
Ik hoop dat al deze problemen zullen worden behandeld in het kader van de discussie over het Handvest van de Grondrechten van de Europese Unie die op het ogenblik wordt gevoerd .
Wat de externe situatie betreft , denk ik dat het merendeel van de punten die wij in de resolutie hebben opgenomen een tamelijk getrouw beeld van de werkelijkheid geeft .
Dat beeld noodt niet direct tot optimisme , mijnheer de Voorzitter .
Zaken als de afschaffing van de doodstraf , de martelpraktijken die nog steeds plaatsvinden in zogenaamd democratische landen of de situatie van minderheden op veel plaatsen op aarde , vragen om een duidelijke , zichtbare en doeltreffende reactie van de Europese Unie .
Deze resolutie bevat naar mijn mening heel wat belangrijke punten , maar ik wil slechts bij één specifiek punt stilstaan : de noodzaak van een betere coördinatie tussen de Europese Unie en de Verenigde Naties .
Mijnheer de Voorzitter , de wereld wordt in toenemende mate beheerst door de mondialisering , en niet alleen op economisch gebied .
Wij moeten daarom onze reacties coördineren en deze op elkaar afstemmen , willen ze doeltreffend zijn .
Om doeltreffend op te kunnen treden , is er behoefte aan praktische coördinatie , maar die bestaat momenteel niet .
Daarom vindt het Parlement het principieel noodzakelijk dat wij zitting hebben in de VN-commissie mensenrechten en in andere internationale fora waar deze materie wordt behandeld .
Het Parlement wil zo spoedig mogelijk aan dit soort vergaderingen kunnen deelnemen , mijnheer de fungerend voorzitter van de Raad .
De Europese Commissie denkt binnenkort , in mei , een mededeling te presenteren over de ontwikkeling van de rol van de mensenrechten en de democratisering in de externe betrekkingen van de Unie .
Ik wil van de gelegenheid gebruikmaken om de Commissie dringend te vragen rekening te houden met de behoefte aan coördinatie waar ik het zojuist over had .
Tevens wil ik de Commissie vragen naar nieuwe formules te zoeken om de rol te versterken die de Europese Unie , en met name het Parlement , op het gebied van de mensenrechten spelen .
Dat moet op een coherente manier gebeuren , en de goede wil van derde landen die bereid zijn de clausule inzake democratie te aanvaarden , moet op alle mogelijke manieren worden beloond - met name ook via de begroting .
Tenslotte wil ik niet onvermeld laten dat de burgermaatschappij op dit gebied belangrijke bijdragen kan leveren .
Ook de vaak ondergewaardeerde rol die in de praktijk door talrijke niet-gouvernementele organisaties wordt gespeeld , verdient erkenning .
De Unie moet zich inzetten om hen al de steun te verlenen die zij nodig hebben om hun belangrijke taak te kunnen vervullen .
Mijnheer de Voorzitter , geachte vertegenwoordigers van de Commissie , telkens wanneer dit Parlement gevraagd wordt over mensenrechten te spreken , loopt het een groot risico , een risico dat ook duidelijk spreekt uit de sfeer waarin wij over dit uiterst belangrijke thema moeten discussiëren .
Uit de afwezigheid van de Raad en van bijna alle afgevaardigden moge blijken hoe groot bij het thema van de mensenrechten de kloof nog is tussen de officiële nobele , hoogdravende en nuttige verklaringen en de concrete toepassing daarvan in de politieke praktijk van alledag .
Mijns inziens is het de taak van dit Parlement om deze kloof te overbruggen .
De bijdrage die de Europese Unie tijdens de vergadering van Genève zal leveren zal een begin daarvoor kunnen zijn .
Wij mogen ons daarom niet beperken tot een opsomming van beginselen , maar moeten ook de waarheid spreken en , waarom niet , loyaliteit betuigen .
De mensenrechten mogen niet alleen worden ingeroepen op momenten dat er sprake is van schendingen of van sancties .
Het is onze taak , als Parlement , om bij het thema mensenrechten vooral preventie hoog in het vaandel te schrijven .
Dat wil zeggen dat wij in staat moeten zijn een cultuur uit te dragen van wettigheid , een cultuur van recht , van een op recht gestoelde norm .
Ik geloof dat we aan het eind zijn gekomen van een lange periode waarin het ene verdrag op het andere en de ene ondertekening op de andere volgde .
Momenteel hebben wij veel , misschien te veel , verdragen die het thema van de mensenrechten raken .
Als deze verdragen beperkt blijven tot even zoveel verklaringen zullen zij niet meer dan nutteloze gedachtespinsels zijn .
Het is thans zaak naar het volgende stadium over te gaan , naar het stadium van de dagelijkse en bindende toepassing van hetgeen in onze verdragen geschreven staat , al moeten wij bedenken dat enkele fundamentele verdragen nog hangende zijn .
Ik doel hier op de Conferentie van Rome en op het feit dat 14 van de 15 EU-landen het verdrag betreffende het Internationaal Strafhof nog niet geratificeerd hebben .
Enkele van de beleidsinstrumenten die wij gebruiken voor het toetsen van de mensenrechten op onze planeet zijn naar mijn mening aan herziening toe .
Wij hebben dikwijls instrumenten ingezet die formeel gezien op hun plaats leken maar waarmee geen enkel politiek resultaat werd behaald .
Ik verwijs hier naar het gebruik , en dikwijls het misbruik , van de handelsboycot in de afgelopen jaren , en daarnaast naar het al te behoedzame hanteren van de schorsingsclausule in de akkoorden tussen de Europese Unie en derde landen , in gevallen waarin deze laatste zich schuldig maken aan schending van mensenrechten .
Bovenal is het onze taak in de bescherming van de mensenrechten de bakens te verzetten .
De mondialisering dreigt in veel gevallen vooral in negatieve zin te worden opgevat .
In talrijke landen wordt op dit moment getwijfeld aan de universele geldigheid van de mensenrechten .
Men gaat er vanuit dat veel van de mensenrechten en met name het recht op leven , dat door de doodstraf met voeten wordt getreden , afhangen van de omstandigheden .
Daarnaast lijkt de mondialisering , die dikwijls negatief geïnterpreteerd wordt , het enige net te zijn waarbinnen de rechten , activiteiten en de politiek van alle landen nog bij elkaar worden gehouden .
Wij moeten ons actieterrein met betrekking tot de aan de mensenrechten te geven werking dus trachten uit te breiden .
Ik denk hierbij aan de sociale rechten , de rechten van werknemers , de kwaliteit van de arbeid , de noodzaak om alle door de Internationale Arbeidsorganisatie genoemde criteria te respecteren .
Voorts denk ik aan het recht op verdraagzaamheid , op respect , een recht dat toebehoort aan alle minderheden , vooral die binnen de Europese Unie .
Ik bedoel verder het recht op ontwikkeling , een recht van volkeren die op hun beurt de som zijn van individuen .
Elk individu binnen het volk waarvan het deel uitmaakt heeft recht op ontwikkeling , op een toekomst die uitzicht biedt op hoop en groei .
Dit alles maakt deel uit van een redenering , een debat , een bijdrage die de Europese Unie dient te leveren op het gebied van de mensenrechten .
Ik hoop dat de deelname van het Europees Parlement aan de vergadering te Genève niet een zuiver representatief karakter zal dragen en niet alleen benut wordt om te luisteren en te spreken , maar bovenal om met kracht te betogen dat deze dimensie van de mensenrechten voor ons de centrale dimensie is waarin de identiteit van de Europese Unie , van het Europese volk verankerd ligt , en voorts om te bevestigen dat het beginsel van mensenrechten universeel is en uitstijgt boven tijd en plaats .
Dit is het dringend verzoek dat wij - al gaan wij hierin wellicht wat ver - richten tot onze regeringen .
Mijnheer de Voorzitter , hoewel er op dit moment maar weinig leden aanwezig zijn in de zaal , profileert het Parlement zich nadrukkelijk op het gebied van de mensenrechten .
Wij parlementsleden hebben onze verontrusting en onze afkeuring uitgesproken over regimes die hun burgers onderdrukken , martelen , terechtstellen en discrimineren .
Onze bemoeienis leidt tot onrust bij de regimes en heeft dus effect .
Daar hebben we verscheidene keren voorbeelden van gezien .
Twee weken geleden kreeg ik een brief van de Chinese ambassade in Brussel .
Deze brief , waarin men uiting gaf aan ontsteltenis over het feit dat het Parlement kritiek had op China , bevatte tien bladzijden om te verklaren dat onze kritiek op misverstanden berust .
Deze brief is slechts één voorbeeld waaruit blijkt dat ons optreden niet onopgemerkt blijft , maar met grote aandacht door de rest van de wereld wordt gevolgd .
Dat is een goede zaak .
Het laat zien dat het Europees Parlement een belangrijke rol speelt in de meningsvorming .
Daarom moeten we een consequent , duidelijk en samenhangend mensenrechtenbeleid voeren .
Op dit moment is er , ondanks de brief van de Chinese ambassade , werkelijk reden om ongerust te zijn over de ontwikkeling in China .
De kwestie-China zal over een paar weken samen met vele andere kwesties worden besproken op de bijeenkomst in Genève .
Wij als liberale fractie vinden het zeer belangrijk dat de EU bij die gelegenheid het vaandel hoog houdt en krachtig optreedt .
Ik ben zeer ingenomen met de bijdrage van commissaris Patten over China , maar de twijfel van de voorzitter van de Raad verontrust mij .
Met een krachtige resolutie over China zouden wij een belangrijk signaal afgeven aan een land waar de mensenrechten systematisch worden geschonden .
Opnieuw zijn leden van de geestelijke en uiterst vreedzame , maar thans verboden beweging Falun Gong op grote schaal gearresteerd .
Er zijn berichten dat zij worden gemarteld , geïsoleerd en zelfs terechtgesteld .
Zonder enige vorm van proces krijgen zij gevangenisstraffen van vele jaren .
Honderden leden worden naar kampen gestuurd om te worden ' omgeprogrammeerd . '
Dat is volstrekt onaanvaardbaar .
Ook andere groepen , zoals protestanten en katholieken , wordt het leven zuur gemaakt .
China beweert de vrijheid van godsdienst te eerbiedigen , maar de vele gevallen van geweld en gechicaneer tegen religieuze leiders bewijzen het tegenovergestelde .
Er zijn ook geen tekenen dat de situatie in Tibet verbetert .
Uit dat land komen nog steeds alarmerende berichten dat andersdenkenden worden getreiterd , gedetineerd en gemarteld .
Grondrechten worden in China niet aanvaard .
Ook de vrijheid van meningsuiting en de vrijheid van vereniging en vergadering worden niet gerespecteerd .
Op dit moment is bovendien de informatievoorziening aan banden gelegd .
China heeft de laatste weken al het mogelijke gedaan om de toegang tot internet af te sluiten en om te voorkomen dat burgers via internet of e-mail communiceren met andere landen en informatie uit die landen verkrijgen .
Uit dit alles blijkt dat de situatie zorgwekkend is .
Er zijn nog steeds verscheidene strategieën die wij kunnen hanteren .
Bilaterale dialogen zijn een mogelijkheid , maar daarmee kunnen wij niet volstaan .
We moeten ons niet in de luren laten leggen door het feit dat China op het allerlaatste ogenblik een symbolische handeling verricht om de schijn te wekken dat de situatie verbetert .
De bijeenkomst in Genève is een belangrijke gelegenheid voor de rest van de wereld om China te laten weten dat systematische schendingen van de mensenrechten onaanvaardbaar zijn .
Mijnheer de Voorzitter , een van de kenmerken die voor dit Parlement een redding zijn is dat hier een consequent en actief mensenrechtenbeleid wordt gevoerd en , zoals mevrouw Malmström al zei , wij het vaandel hoog houden .
Tegelijkertijd sluiten wij echter onze ogen voor de eigen problemen in de Unie : voor geweld en ongelijkheid , voor de werkelijkheid van de vierde wereld als onderdeel van de dagelijkse praktijk in de Europese Unie .
Het is zeer terecht dat wij ernstig rekening houden met de schendingen van de mensenrechten waarover in Genève gesproken gaat worden .
De retoriek die wij gebruiken bevat echter vaak een zelfgenoegzaamheid die in de buurt komt van het Noord-Amerikaanse mensenrechtennarcisme .
Het is gewoonweg schijnheilig gruwelijke mensenrechtenschendingen in derde landen te veroordelen als wij niet bereid zijn onze hand uit te steken naar de echte vluchtelingen en asielzoekers wiens positie in de Europese Unie nu moeilijker wordt .
Ik vestig vooral de aandacht op de uitvoering van het terugstuurverdrag , de re-admission clauses , die de Conventie van Genève in gevaar brengt en die verworpen moet worden .
Als wij niet in staat zijn dit hoge niveau van mensenrechten ten opzichte van vluchtelingen en asielzoekers te handhaven zijn wij de Europese normen niet waard .
Deze vormen , zoals Vaclav Havel vandaag zei in zijn toespraak , de Europese identiteit .
Daarbij legde hij de klemtoon op met name solidariteit en eerbiediging van de mensenrechten .
Ik ben enkele jaren in de Zuid-Afrikaanse waarheids- en verzoeningscommissie werkzaam geweest en het was treffend om te zien onder welke moeilijke omstandigheden dit land een opener " Europese " pluralistische democratische maatschappij probeert te creëren .
Ik ben bang dat wij nu de tegengestelde kant opgaan , namelijk richting Europese geslotenheid en apartheid .
Mijnheer de Voorzitter , mijnheer de commissaris , mijnheer de fungerend voorzitter van de Raad , de kwestie die volgens mij dit jaar in Genève aan de orde gesteld moet worden is zeker niet de doodstraf .
We hebben in Genève al drie resoluties laten aannemen over de doodstraf .
We zijn vorig jaar gestrand in de Algemene Vergadering onder een vals voorwendsel - artikel 2 , lid 7 - dat we trouwens in alle andere teksten doodgemoedereerd blijven gebruiken .
De kwestie van de doodstraf moet dit jaar dus in de Algemene Vergadering besproken worden , en beslist niet op de bijeenkomst in Genève .
Het cruciale punt , zoals de heer Patten heeft gezegd , is China .
Ik dank hem trouwens voor de standpunten die hij heeft verdedigd .
Helaas is er nauwelijks enig verschil te bespeuren tussen de standpunten van de Commissie en de Raad , of althans van het voorzitterschap .
Dat is een kwalijke zaak , als we kijken naar de stoere standpunten die de Raad heeft ingenomen met betrekking tot Oostenrijk .
Mijn mening is als volgt .
Het Chinabeleid van de Europese Unie is een compleet fiasco .
De zogenaamde constructieve dialoog heeft niets opgeleverd , of erger nog , deze heeft de Chinezen nieuwe argumenten in handen gegeven om de onderdrukking nog verder op te voeren , om de religieuze vervolging en de onvrijheid op alle vlakken nog te verergeren , ook in Tibet , Binnen-Mongolië en Oostelijk Turkestan , zoals mevrouw Wallström op internet heeft verklaard .
De Chinese samenleving is er over de hele lijn op achteruitgegaan .
Het staat als een paal boven water : China vormt een grote bedreiging , een grote bedreiging voor ons , een bedreiging waaraan we het hoofd moeten bieden .
China is een bedreiging voor de vrede .
Het is de antithese van democratie , en u weet net als ik dat de Chinese leiding in de eerste plaats communistisch is en daarna pas Chinees .
China spreekt graag met gespleten tong .
Zolang we geen krachtig standpunt innemen , zullen we niets van de Chinese autoriteiten gedaan krijgen .
Ik geloof dan ook dat we het ijzer moeten smeden zolang het heet is .
We moeten ons bij het Amerikaanse initiatief voegen .
We moeten een harde tekst opstellen .
Er moet over die tekst gestemd worden .
We moeten aan de slag .
De Vijftien moeten meteen de handen ineenslaan met de lidstaten van de Verenigde Naties om nu eindelijk eens tot een krachtige veroordeling te komen en om op basis van die veroordeling een marge voor dialoog te creëren .
Mijnheer de Voorzitter , ik zou dit onderwerp graag vanuit een ander perspectief willen benaderen .
Zoals u weet , is afgelopen maandag een onbemand ruimtevaartuig gelanceerd .
Dit ruimtevaartuig bevindt zich nu , niet al te ver van de aarde , in een baan om een pindavormige asteroïde met de naam Eros .
Uit foto ' s blijkt dat er op die kleine planeet geen leven voorkomt .
Op veel grotere afstand in onze Melkweg bevinden zich nog 300 miljard sterren , vaak ook met planeten eromheen .
Achter de Melkweg bevinden zich nog eens 300 miljard andere sterrenstelsels met ontelbare sterren en planeten .
Het is dan ook waarschijnlijk dat er zich ergens in die onmetelijke ruimte andere levensvormen bevinden die vaak verder in hun ontwikkeling zullen zijn dan wij .
De eerste tv-uitzendingen van de aarde zijn nu al meer dan 50 jaar onderweg in de ruimte en ze zijn de dichtstbijzijnde sterren al lang gepasseerd .
Tegen die achtergrond verzoek ik u zich voor te stellen wat de levende wezens in de sterren zouden denken als ze die beelden bekijken .
Wat krijgen ze eigenlijk te zien ?
Ze zien een prachtige planeet waar het krioelt van het leven .
Tegelijkertijd zien ze dat de atmosfeer op aarde meer en meer vervuilt en steeds warmer wordt .
Ze zien bossen die weggekapt worden en woestijnen die almaar groter worden .
Wat de levende wezens betreft , zien ze dieren die wreed behandeld worden en zeldzame diersoorten die voorgoed uitsterven .
En welk beeld krijgen ze van de overheersende soort - van de mens ?
Zij zullen zien dat de hulpbronnen en rijkdommen ongelijk over de planeet verdeeld zijn .
Zij zien dat er gevochten wordt om grondgebieden .
Zij zien medicijnen tegen ziekte , maar ze zien geen medicijnen in die delen van de wereld waar ze het meest nodig zijn .
Ze zien beelden van schoolboeken , maar niet in de minst ontwikkelde gebieden van onze wereld .
Vijftig procent van de wereldbevolking zal overigens gedurende hun hele leven geen enkele keer telefoneren .
En welke indruk krijgen ze van de relaties tussen mensen ?
Zij zien dat wij elkaar vermoorden .
Zij zien dat wij elkaar in onze vrijheid beperken .
Zij zien een onophoudelijke stroom oorlogen .
Zij zien kinderen die als soldaten moeten vechten , of die als prostituees of slaven worden behandeld .
Zij zien een ongelijke behandeling van vrouwen en mannen , van mensen van verschillende leeftijden , van minderheden , van mensen met een andere huidskleur , geloofsovertuiging of ander ras , van immigranten en zelfs van buren .
Dat soort beelden kennen wij allemaal .
Vijftig jaar geleden probeerde men met het VN-Verdrag inzake de mensenrechten dit beeld te corrigeren .
Daar moeten we blij mee zijn - en vermoedelijk is dat ook zo .
De mensenrechten zijn alleen in Europa in de wet verankerd .
Sommige leden van dit Europees Parlement willen niet dat het thans ter discussie staande Handvest van de grondrechten wetkracht krijgt .
Ik vind dat ze zich moeten schamen !
De mensenrechten zouden in elk land bij wet vastgelegd moeten worden .
Dat is de doelstelling waar we naar moeten streven .
Zoals commissaris Patten al eerder heeft opgemerkt , moet er nog veel werk worden verzet .
Als u mij ten slotte zou vragen : " Maar als er nou eens geen leven in die sterrenstelsels bestaat , stel dat we helemaal alleen zijn " ? - overigens een gedachte die net zo ontzagwekkend is - dan zou ik antwoorden : " Is het niet onze verantwoordelijkheid om onze kinderen te leren dat ze zich correct moeten gedragen voordat we hen erop uitsturen om andere planeten te bevolken " ?
Mijnheer de Voorzitter , mensenrechten zijn universeel , ondeelbaar , onderling samenhangend en verweven .
Deze beroemde slogan , ontleend aan de conclusies van de VN-Wereldconferentie over de mensenrechten van 1993 , kunnen velen uit hun hoofd opzeggen .
Dat is mooi .
Maar hoe zit het met het mensenrechtenbeleid in de EU zelf ?
Wordt daarin deze visie van samenhang weerspiegeld ?
Heeft de Europese Unie eigenlijk wel een mensenrechtenbeleid ?
Met deze vraag doel ik niet op de moeite die het de lidstaten kost hun standpunten inzake de buitenlandse politiek op elkaar af te stemmen en één lijn te trekken tegenover schendingen van de mensenrechten elders , bijvoorbeeld in China .
Nee , mijnheer de Voorzitter , ik doel op het ontbreken van een mensenrechtenbeleid binnen de Europese Unie zelf .
In Oostenrijk is een nieuwe regering tot stand gekomen waaraan een politieke partij deelneemt die steeds een boodschap van racisme en onverdraagzaamheid jegens minderheden heeft uitgedragen .
Er dreigt hier dus een gevaar voor de mensenrechten die de EU in haar vaandel voert , maar de reacties op deze gebeurtenissen hebben duidelijk gemaakt dat het ontbreekt aan een samenhangend kader waarbinnen een passende reactie geformuleerd kan worden .
Het alom geciteerde artikel 7 van het Verdrag , dat voorziet in ontneming van lidmaatschapsrechten aan een lidstaat waar ernstige en voortdurende schendingen van de mensenrechten zijn geconstateerd , is natuurlijk alleen een paardenmiddel , een ultimum remedium , dat in het geval van Oostenrijk alleen bij gebrek aan beter en als waarschuwing geciteerd wordt .
Er is daarom behoefte aan een volwaardig mensenrechtenbeleid voor en van de Europese Unie , een beleid voor de bevordering en handhaving van de mensenrechten binnen de EU zelf .
Zo ' n beleid zou moeten bestaan uit verschillende elementen .
Ten eerste : er moet een normatief kader zijn , waarin klip en klaar staat beschreven welke rechten de EU voor haar inwoners veilig wil stellen .
Met het opstellen van een dergelijk handvest is nu een begin gemaakt , maar de vraag naar de juridische status en de strategische betekenis van dit document kunnen wij niet langer voor ons uitschuiven of uitbesteden aan geleerde vakjuristen .
Dit is een politieke vraag die een spoedig antwoord verlangt van de IGC en van dit Parlement .
Ten tweede : er moet een scala van instrumenten ontwikkeld worden dat een flexible respons mogelijk maakt en ons niet in de situatie brengt te moeten kiezen tussen een paardenmiddel en een slag in de lucht .
Ik denk in dit verband aan systematische documentatie en informatieverzameling , professionele vormen van waarneming , het ontwikkelen van voorlichtingsacties , het aanwenden van geldstromen voor de ondersteuning van democratische krachten in het betrokken land , het meer creatief inzetten van de middelen van de multilaterale diplomatie , zoals georganiseerde dialoog en fact finding missions en wat dies meer zij .
Ten derde : binnen de verschillende EU-instellingen zal duidelijk moeten worden bepaald waar de verantwoordelijkheid voor het mensenrechtenbeleid binnen de Europese Unie ligt en welke taken en bevoegdheden dat met zich meebrengt .
De Commissie en de Raad moeten wat dit betreft ieder voor zich orde op zaken stellen .
Voor dit Parlement is dat niet meer nodig , aangezien ons Reglement bepaalt dat de Commissie vrijheden en rechten van de burger , justitie en binnenlandse zaken deze bevoegdheid heeft .
Maar dan is het toch wel merkwaardig dat de resolutie die dit debat over de mensenrechten moet afsluiten is voorbereid in de buitenlandsector van dit Parlement en dat de commissie die ik zo-even noemde en waarvan ik zelf deel uitmaak , er niet aan te pas is gekomen .
Mijnheer de Voorzitter , dit Parlement is verknipt en verkokerd .
Ter wille van onze geloofwaardigheid zullen wij , als het over de mensenrechten gaat , met één mond moeten spreken en niet moeten doen alsof mensenrechten binnen de EU iets anders zijn dan mensenrechten elders in de wereld .
Ik denk dat dit ook onze geloofwaardigheid in de VN-mensenrechtencommissie ten goede zou komen .
Mijnheer de Voorzitter , wat is ervoor nodig om het verhaal over de mensenrechten te veranderen van een ideologisch instrument voor de onderdrukking van hele volkeren in een instrument om de vrijheid van het individu te garanderen ?
Om te beginnen moeten we de mens laten voor wat hij is , want de mens heerst niet over het heelal .
We moeten op zoek naar de bron van het ware recht en de waarden die aan de beschaving ten grondslag liggen , want als mensen altijd alleen maar rechten opeisen en deze waarden niet respecteren , mondt dat onveranderlijk uit in tirannie , zelfs bloedige tirannie .
Met onze eeuwenoude en middeleeuwse Europese traditie zouden wij terug moeten naar de natuurlijke orde van het heelal , de Schepping , en de plannen van onze Schepper .
Dan zouden wij inzien dat de rechten van het kind alleen maar kunnen worden gerespecteerd binnen een echt gezin , dat de rechten van de werkenden alleen maar kunnen worden gerespecteerd binnen de bemiddelende organisaties die destijds zijn ontmanteld , en dat de rechten van de burger alleen kunnen worden gerespecteerd binnen soevereine staten .
Ten tweede zou de mensenrechtendoctrine niet meer gebruikt mogen worden als instrument van de ideologische oorlog die wordt gevoerd door een kaste die zich het recht toe-eigent eenzijdig te bepalen wie de mensenrechten vertegenwoordigt en wie niet .
Die kaste deinst er niet voor terug alle legitimiteit en zonodig ook vrijheid te ontzeggen aan degenen die volgens het heersende dogma als politiek incorrect gelden .
Geen vrijheid voor de vijanden van de vrijheid , riepen twee eeuwen geleden de initiatiefnemers van de terreur tijdens de Franse revolutie , een revolutie die helaas het prototype is geworden van alle moderne totalitaire regimes .
Geen mensenrechten voor de vijanden van de mensenrechten , roepen vandaag de lofzangers van de nieuwe wereldorde , die de dienst uitmaken in de financiële kringen , de internationale instellingen , de media , de culturele sector , het onderwijs etc. etc .
Wat rest er bijvoorbeeld nog van het fundamentele recht van de Oostenrijkers om hun eigen toekomst in vrijheid te bepalen , als anderen in hun plaats gaan uitmaken wat behoorlijk is en wat niet , en als de wettig verkozen leiders van het Oostenrijkse volk op een beledigende manier worden ontvangen , zoals dat onlangs bij u het geval was , mijnheer de fungerend voorzitter van de Raad , mijnheer de minister uit Portugal .
Ik weet niet of hij hier is en mij kan horen .
Of neem het Vlaams Blok .
Het Vlaams Blok is een van de grootste partijen van het Vlaams Gewest .
Zijn voornaamste politieke concurrent , de Volksunie , heeft nu een wetsvoorstel ingediend om zijn rivaal regelrecht te verbieden .
Wat blijft er in zo ' n geval over van de mensenrechten voor hen die het Vlaams Blok steunen , als het Belgische parlement morgen dat ongelofelijke , onfatsoenlijke en schandelijke wetsvoorstel aanneemt ?
Wat blijft er over van het recht de geschiedenis kritisch te bestuderen als auteurs en uitgevers vervolgd worden ?
Gisteren nog moest in mijn stad Lyon een jonge historicus , Jean Plantin , voor het hof van beroep verschijnen .
Plantin is het slachtoffer van absurde , arrogante en kwetsende aantijgingen van advocaat-generaal Jean-Olivier Viout , een zelfingenomen vertegenwoordiger van het dogmatische gedachtegoed en het intellectuele conformisme .
Er heerst een eigenaardige opvatting over mensenrechten , volgens welke vreedzaam patriottisme op bedrieglijke gelijkgesteld wordt met oorlogszuchtig nationalisme , legitiem protest tegen het immigratiebeleid met weet ik veel wat voor xenofobie , en de noodzaak de identiteit van onze bevolking te beschermen met racisme !
Hoe zit het met de mensenrechten van de miljoenen Franse kiezers die hun stem op het Front National hebben uitgebracht ?
Zij blijven verstoken van elke politieke vertegenwoordiging en worden dag in dag uit verketterd door de staatstelevisie , die ze zelf met hun belastingcenten moeten betalen .
Maandag nog waagde een van onze collega ' s , de heer Le Pen , het uiting te geven aan zijn gerechtvaardigde ergernis , en dit gaf ogenblikkelijk aanleiding tot allerlei hoogst onrechtvaardige , onwettige , onbillijke en immorele veroordelingen .
Bovendien is men nu van plan deze vertegenwoordiger van miljoenen medeburgers , in strijd met de wetteksten die overigens niets aan duidelijkheid te wensen overlaten , zijn verkiezingsmandaat af te nemen , een mandaat dat hij ontleent aan de stem van die miljoenen en niet aan de gunsten van de machthebbers .
Kortom , waarde collega ' s , ik geloof pas in uw verhaal over de Europese mensenrechten als u uw politieke tegenstanders dezelfde rechten toekent als uzelf .
Ik geloof pas in uw verhaal over de mensenrechten in China als u de ware wortel van het kwaad aanwijst , het communisme .
Luister naar de stem van de grote Solzjenitsyn in zijn brief aan de Amerikanen .
Hij zegt ons dat de zwakte van de samenlevingen in het Westen voornamelijk te wijten is aan een verstikkend juridisch individualisme , een individualisme dat niet leidt tot de ontplooiing van de mens , maar dat de weg plaveit voor een dictatuur , voor de ergst denkbare dictatuur , omdat degenen die eronder gebukt gaan niet eens beseffen hoe groot hun slavernij is .
Voorzitter , het principe van de universele mensenrechten is ongetwijfeld één van de belangrijkste politieke erfenissen van de 20ste eeuw .
De holocaust was de aanleiding , vijftig jaar geleden , voor het vastleggen van een aantal elementaire rechten en vrijheden .
Sinds het einde van de koude oorlog is naleven van de mensenrechten ook een voorwaarde geworden voor internationale samenwerking .
Leiders die deze principes schenden , worden nu geconfronteerd met internationale kritiek , sancties of zelfs berechting zoals oud-dictators als Pinochet mochten ervaren .
Deze ontwikkelingen zijn hoopgevend .
Maar zij nemen niet weg dat de toestand van de mensenrechten in de wereld zeer zorgwekkend blijft .
Vooral in oorlogssituaties worden burgers steeds minder ontzien .
Het lijkt contradictoir .
Nooit eerder in de geschiedenis was het humanitaire recht zo goed uitgebouwd .
Nooit eerder waren er zoveel internationale verdragen geratificeerd door zoveel landen .
Toch worden de meest elementaire gedragsregels massaal met voeten getreden en vallen er meer burgerslachtoffers dan een eeuw geleden .
Vrouwen worden systematisch verkracht .
Kinderen worden onder dwang gerekruteerd en ingezet in de strijd .
Excessen zijn niet langer de uitzondering , zij zijn helaas de regel geworden .
Dat geldt vandaag voor niet minder dan dertig conflicten wereldwijd .
Te laat , te selectief en te versnipperd zo zou je het mensenrechtenbeleid van de internationale gemeenschap kunnen omschrijven .
Te laat .
Zowel in Rwanda als in Kosovo bleken de VN ondanks de vele waarschuwingen achter de feiten aan te hollen als machteloze toeschouwer van de moordpartijen , zoals president Havel het hier deze middag heeft gezegd .
Maar ook vijftig jaar later slagen wij er niet in genocides te voorkomen .
Er moet dus dringend veel meer aandacht gaan naar monitoring en naar conflictpreventie .
De beheersing van de wapenhandel en een betere controle van de media zijn ter zake essentieel .
Het mensenrechtenbeleid is ook te selectief .
De maandenlange NAVO-bombardementen op Kosovo en de bemiddelingspogingen in het Midden-Oosten staan in schril contrast tot de internationale onverschilligheid ten aanzien van de conflicten in Afrika .
Ik kan mij niet van de indruk ontdoen als het over mensenrechten gaat , dat alle retoriek ten spijt , Afrika niet bovenaan de agenda staat van het Portugese voorzitterschap .
Dat is iets wat ik sterk betreur .
Niet zonder reden krijgen Afrikanen de indruk dat zij minderwaardige wereldburgers zijn .
Ik zou willen waarschuwen voor een normvervaging in de beoordeling van mensenrechtensituaties in Afrika waarbij men schendingen aldaar als iets onvermijdelijk gaat beschouwen .
Maar het mensenrechtenbeleid is vooral te versnipperd .
Wij slagen er binnen de internationale gemeenschappen en zelfs binnen Europa niet in een gemeenschappelijke strategie te bepalen .
Neem nu Soedan .
De internationale gemeenschap stuurt tegenstrijdige signalen naar dat land .
Engeland heropent zijn ambassade in Khartoem .
Canada nodigt de Soedanezen uit voor vredesgesprekken .
Europa zet de rebellen in het zuiden onder druk om te onderhandelen en tegelijk gaan de Amerikanen het regime isoleren en de rebellen militair steunen .
Er is nood aan meer coördinatie , aan meer uitwisseling van informatie en meer coherente aanpak waarbij ieder opbod wordt vermeden .
Alleen dan kunnen wij consequent de grondleggers van de Universele Verklaring van de Rechten van de Mens volgen .
Mijnheer de Voorzitter , ik wil beginnen met de opmerking dat we allemaal onze koffers zouden kunnen pakken en naar huis kunnen gaan als woorden in staat zouden zijn om problemen op te lossen .
De werkelijkheid is helaas anders .
Terwijl wij vandaag in de veilige beslotenheid van dit Parlement dit debat voeren , worden overal in de vrije wereld mensenrechten geschonden .
Soms lijkt het erop dat wij , hoe meer wij praten , des te minder wij horen - resoluties : woorden , conventies : woorden , verdragen : woorden .
Als we niet oppassen , gaan woorden de plaats innemen van daadwerkelijke actie .
Woorden worden vervat in veelomvattende en bevrijdende documenten en groeien uit tot verdragen en conventies die door landen trots worden gepresenteerd als een bewijs van respect voor en naleving van de mensenrechten .
Gesproken , geschreven of ondertekende woorden alleen zijn echter niet voldoende .
Kijkt u maar eens naar een aantal landen dat de verdragen betreffende mensenrechten en minderheden heeft ondertekend en vergelijkt u dat vervolgens met de manier waarop die minderheden , groeperingen en individuen in die landen behandeld worden : de lijst is schandalig en beschamend .
Is er iemand die vol overtuiging kan beweren dat vrouwen eerlijk en gelijkwaardig worden behandeld , dat kinderen ook mensenrechten hebben of dat mensen niet gediscrimineerd worden vanwege hun religie , overtuiging , sekse , handicap , leeftijd , seksuele geaardheid , mening , politieke opvatting en dergelijke ?
De manier waarop minderheden in kranten en in ander media worden belasterd , is olie op het discriminatievuur .
Zelfs binnen de EU worden burgers geconfronteerd met schendingen van hun mensenrechten en de niet-naleving van onze verdragen .
Elke dag verschijnt er in de pers verkeerde informatie en wordt een verdraaide voorstelling van zaken gegeven om sommige minderheden het recht op wettelijke gelijkheid te ontzeggen en om etnische minderheden te denigreren .
Er is , kort gezegd , een onderdrukkingshiërarchie gecreëerd .
En zo lang mensen niet door het recht als gelijkwaardig worden erkend , zal deze ongelijkheid tot discriminatie leiden en worden de mensenrechten uitgehold .
In het uitbreidingsproces van de EU hebben we terecht de nadruk gelegd op mensenrechten en bescherming van minderheden .
Wij mogen daarbij geen water in de wijn doen , maar wij moeten onszelf ook een spiegel voorhouden en onze eigen tekortkomingen erkennen .
Natuurlijk zijn er verdragen ondertekend , maar wat we nodig hebben is actie .
Ik zou doorlopende controle op de naleving van de mensenrechten willen aanbevelen , continue waakzaamheid , niet alleen buiten onze grenzen , maar ook daarbinnen .
Daarom zou ik ook blij zijn met een jaarverslag van en over elke lidstaat , waarin melding wordt gemaakt van de schendingen van de mensenrechten en de daartegen genomen maatregelen .
Wat er namelijk in elke lidstaat gebeurt , overkomt ook ieder van ons afzonderlijk .
Wat in een ander deel van de wereld gebeurt , raakt ons namelijk ook hier .
Pinochet in Chili is even relevant als Haider in Oostenrijk .
Mensenrechten en burgerlijke vrijheden zijn onlosmakelijk met elkaar verbonden .
Mensenrechten zijn geen geïsoleerd verschijnsel .
Ze zijn verbonden met ons ontwikkelingsbeleid , ons economisch beleid , ons binnenlands beleid .
Eigenlijk staan mensenrechten centraal in al onze democratische processen .
Ik wil graag herhalen wat de heer Patten zei : we moeten actief zijn , we moeten voorlichting geven en het bewustwordingsproces stimuleren , opdat echte en blijvende veranderingen mogelijk worden .
Mijnheer de Voorzitter , Europa vertegenwoordigt bepaalde idealen , waarden en beginselen .
Er moet meer aandacht komen voor de spirituele geschiedenis van Europa .
Wij moeten de geestelijke waarden die Europa verenigen in ere herstellen .
Geestelijke waarden zijn vanuit Europa over de hele wereld verspreid .
Wij moeten leven met ons geweten .
Dat is de kern van de toespraak die president Vaclav Havel van Tsjechië drie uur geleden in deze zaal hield .
In zijn bijzonder constructieve redevoering , waarin hij blijk gaf van mensenkennis , wijsheid , historisch besef en inzicht in het geestelijke en christelijke erfgoed van Europa , noemde hij datgene wat een bron van inspiratie kan zijn voor onze inspanningen ten behoeve van de menselijke waardigheid en de mensenrechten .
Wij moeten dankbaar zijn dat er in Europa staatshoofden als Vaclav Havel zijn .
Ik wil twee zaken aan de orde stellen .
Ten eerste wil ik het hebben over de burgermaatschappij .
Vaclav Havel vermeldde dat de communistische regimes in Oost-Europa de burgermaatschappij systematisch vernietigd hebben : de volksbewegingen , de kerken en de onafhankelijke vakverenigingen .
Dat gebeurt ook in China met de Falun Gong-beweging en de katholieke en protestantse kerken , en in Tibet met het lamaïsme .
Wij mogen de verdediging van de burgermaatschappij nooit uit het oog verliezen .
Ten tweede wil ik het hebben over de doodstraf .
Net als mijn land , Zweden , baseert ook de EU haar mensbeeld op de gelijke , unieke en onaantastbare menselijke waardigheid .
Krachtens dit beginsel moet iedere mens de kans krijgen om een nieuw leven te beginnen .
Dat is de boodschap die moet uitgaan naar de regeringen van de Verenigde Staten , Rusland en China !
Mijnheer de Voorzitter , mijnheer de fungerend voorzitter van de Raad , mijnheer de commissaris , ik vind dat de lidstaten van de EU in Genève prioriteit moeten geven aan de toestand in Kosovo , Mexico , Saoedi-Arabië , Sierra Leone en China .
Wat China betreft mogen we ons er niet van laten weerhouden de kwestie ter sprake te brengen uit angst dat de dialoog wordt afgebroken .
Het is echter wel noodzakelijk dat de EU één stem laat horen en als één man optreedt .
Een dreiging met handelssancties moet onze vastberadenheid eerder vergroten dan verminderen .
Als eventueel besluiten worden genomen in Genève , moeten we er tevens voor zorgen dat het Hoge Commissariaat voor de rechten van de mens de beschikking krijgt over de benodigde middelen om die besluiten volledig uit te voeren .
De financiële middelen van de Verenigde Naties zijn echter zeer beperkt .
Dat betekent dat de uitvoering van veel essentiële programma ' s alleen maar mogelijk is met behulp van vrijwillige bijdragen .
Er is ook behoefte aan financiële middelen voor het stimuleren van een effectieve samenwerking op het gebied van de mensenrechten , voor strategische planning , het opstellen van prioriteiten en het verbeteren van de communicatie tussen de donorgemeenschap en de lidstaten van de Verenigde Naties .
De Hoge Commissaris heeft onlangs een verzoek ingediend voor een jaarlijkse bijdrage van 53 miljoen Amerikaanse dollar om haar Commissariaat in staat te stellen deze taken uit te voeren .
De Europese Unie en haar lidstaten moeten hierbij een voortrekkersrol spelen en een aanzienlijk deel van dit bedrag ter beschikking stellen .
Als wij dat doen , brengen wij de Verenigde Staten misschien in verlegenheid en zetten wij dit land ertoe aan de verantwoordelijkheid op zich te nemen en zijn bijdrage aan de fondsen van de Verenigde Naties te storten .
Bovendien laten we dan zien dat onze betrokkenheid bij het verdedigen van de mensenrechten uit meer bestaat dan alleen maar loze woorden .
Voorzitter , het gaat bij dit debat vooral om de voorbereiding van de jaarlijkse VN mensenrechtenbijeenkomst binnenkort en over de inzet van Commissie en Raad daarbij .
Laat ik in de eerste plaats zeggen dat ik heel tevreden ben over datgene wat tot nog toe door de heer Patten en door de minister is ingebracht , en ik vind het ook goed dat zowel China als Cuba ter discussie worden gesteld .
Cuba is nog altijd de laatste dictatuur in Zuid-Amerika en dat mogen wij niet vergeten , met alle sympathie die hier en daar voor Cuba geldt .
Het is een dictatuur en het is dus geen democratie .
Ik wil in mijn twee minuten aandacht vragen voor twee landen waar ik een bijzondere band mee heb .
Het is in de eerste plaats Indonesië .
Wij zijn natuurlijk heel blij dat Indonesië een nieuw bewind heeft en dat daar de heer Wahid en mevrouw Soekarnopoetri het presidentschap en het vice-presidentschap beheren .
Wij zijn ook blij dat de situatie in Timor zo langzamerhand de goede richting opgaat .
Maar ik meld u dat op de Molukken , een gebied dat vlak boven Timor ligt , het geweld nog steeds niet onder de knie is .
Daar zijn duizenden doden gevallen de laatste twee jaar .
Er zijn tienduizenden mensen op de vlucht .
Men heeft de zaak niet goed in de hand .
Ik weet dat er morgen of overmorgen een groot programma op de Nederlandse televisie verschijnt en men smeekt daar om waarnemers , alleen maar om waar te nemen wat daar precies gebeurt , zodat in ieder geval wordt geregistreerd , ook voor later , voor de mensenrechtencommissies , wat er aan de hand is geweest .
Mijn dringende verzoek is , en het is ook een punt dat verschillende keren hier in resoluties is neergelegd : kunt u niet overleggen zodat waarnemers naar de Molukken worden gestuurd .
Duizenden doden , duizenden gewonden , tienduizenden vluchten is toch wel genoeg .
Mijn tweede land , en ik zal daar heel kort over zijn , want de heer Patten kent het heel goed , Birma .
Het kan toch niet zo zijn dat wij zwijgen over Birma .
Ik heb het gevoel dat dat land zo langzamerhand in de vergetelheid raakt .
Al tien jaar lang is daar een gekozen president die in huisarrest zit .
Al tien jaar lang functioneert het parlement niet .
Tal van parlementsleden zijn omgebracht of zijn gevlucht en er wonen er maar enkele meer in Birma .
Er zijn honderdduizenden vluchtelingen in Thailand en India vanuit Birma en toch lijkt het of dat land geen aandacht meer krijgt .
Ik vind , zeker in het verlengde van de ommekeer in Indonesië , dat ook Birma weer op de agenda moet worden gezet .
Het kan toch niet zo zijn dat mevrouw Aung San Sui Kyi zich volledig in de steek gelaten voelt , ook door Europa .
Mijn verzoek is eigenlijk om ook dat land weer hoog op de agenda te zetten .
Mijnheer de Voorzitter , mijnheer de fungerend voorzitter van de Raad , mijnheer de commissaris , de rol van de Europese Unie in de wereld mag niet uitsluitend worden bepaald door haar economische machtspositie .
De systematische verwijzing naar de mensenrechten door onszelf of door de partners waarmee wij betrekkingen aanknopen , is een duidelijk teken van wat ons onderscheidt .
De bevordering en de verdediging van de mensenrechten moet bovenal op naam van het Europees Parlement worden geschreven .
Het Parlement is er immers in geslaagd de grenzen van het egoïsme en de " nationale belangen " te overstijgen , twee elementen die meer dan eens in de standpunten van de lidstaten en zelfs in de houding van de overige instellingen van de Unie tot uiting komen .
Zo heeft het Europees Parlement onder meer belet dat de situatie op Oost-Timor in de vergeethoek raakt .
Daarmee heeft het ongetwijfeld de grootste vijand van een rechtvaardige oplossing voor de Timorese bevolking , die zich steeds tegen de Indonesische bezetting heeft verzet , uit de weg geruimd .
Daarom hebben wij ons onlangs nog tegen de verkoop van wapens aan Indonesië gekant .
Helaas heeft de Raad met dit standpunt geen rekening gehouden .
Het volstaat echter niet dat wij de weerzinwekkende agressie van bepaalde personen en instellingen tegen de zwakkeren trachten te verhinderen of tegen te gaan .
Het is van fundamenteel belang dat degenen die deze gewelddaden hebben gepleegd niet ongestraft blijven , wie zij ook zijn en waar zij zich ook bevinden , zij het in Indonesië of in Angola , op Cuba , in China of in Birma , en ongeacht het feit of de dader een burger of een militair , een soldaat , een generaal of een minister is .
In Indonesië moet recht worden gedaan .
Op Oost-Timor moet recht worden gedaan .
President Wahid heeft onze steun nodig om de moeilijke situatie waarin het land verkeert het hoofd te bieden .
Het is een goede zaak dat deze op initiatief van de EVP totstandgekomen resolutie uitdrukkelijk naar Oost-Timor verwijst .
De verantwoordelijken voor de gebeurtenissen daar , die ik als vertegenwoordiger van dit Parlement ten dele van dichtbij heb meegemaakt , moeten worden opgespoord .
Zij mogen niet ongestraft blijven .
Wanneer wij over Oost-Timor spreken , mogen wij overigens ook de situatie van de tienduizenden Timorese vluchtelingen die zich op Indonesisch grondgebied bevinden niet vergeten .
Deze vluchtelingen verkeren in mensonwaardige omstandigheden .
Zij worden bewaakt door Indonesische militairen en milities en als ruilmiddel gebruikt .
Aan deze onaanvaardbare situatie moet dringend een einde komen .
Mijnheer de Voorzitter , ik zal namens het voorzitterschap van de Raad even kort op dit thema ingaan .
In de eerste plaats wil ik u eraan herinneren dat het voorzitterschap vooral een coördinerende functie heeft .
Het moet er namelijk voor zorgen dat een gemeenschappelijk standpunt wordt bereikt met betrekking tot de initiatieven die de vijftien in de Raad nemen .
Uit de vorige vergaderingen van de commissie mensenrechten blijkt overigens dat de Europese Unie binnen deze commissie een eigen beleid volgt en als zodanig een belangrijke rol speelt .
Dit is onder meer te danken aan de coördinatie van de werkzaamheden door het voorzitterschap en wij moeten ervoor waken dat wij ook in de toekomst deze positie kunnen handhaven .
Ik zou er tevens op willen wijzen dat de deelname van het Europees Parlement aan de voorbereidende werkzaamheden onontbeerlijk is voor een coherente vertolking van de door de Europese Unie over de meest uiteenlopende situaties ingenomen standpunten .
Daarom neemt het voorzitterschap alle suggesties in dankbaarheid aan , en met name de bijdragen die in de resoluties tot uiting komen .
Zoals reeds vele afgevaardigden voor mij hebben gedaan , wil ook ik beklemtonen dat het mensenrechtenbeleid de kern van de Europese identiteit vormt .
De eerbiediging van de mensenrechten moet worden beschouwd als het basisbeginsel van de internationale samenwerking van de Europese Unie .
Vandaar dat wij een zo coherent mogelijk Europees mensenrechtenbeleid ten uitvoer moeten leggen .
Dit houdt dan weer in dat wij duidelijke , ondubbelzinnige standpunten moeten innemen over situaties die naar onze mening onaanvaardbaar zijn en dan denk ik bijvoorbeeld aan de situatie in China waarnaar verschillende afgevaardigden hebben verwezen .
Wij hebben echter ook nota genomen van de bezorgdheid die velen onder u hebben uitgesproken over de situatie in andere landen , of het nu Indonesië , de situatie op Timor , de Molukken of Birma betreft .
Ik kan natuurlijk niet eindigen zonder kort commentaar te geven op een concrete opmerking van de heer Van Hecke .
Hij verwees naar de mensenrechten in Afrika en de rol en de prioriteiten van het Portugese voorzitterschap terzake .
Mijn commentaar is des te noodzakelijker daar de heer Van Hecke de oprechtheid van onze keuzes betreffende de prioritaire behandeling van de betrekkingen met de Europese Unie in twijfel trekt .
Ik wil in dit verband slechts onderstrepen dat het Portugese voorzitterschap in minder dan twee maanden tijd een eerste , weliswaar informele , maar daarom niet minder belangrijke bijeenkomst van de Raad van ministers voor Ontwikkelingssamenwerking heeft belegd .
Op de agenda stonden uitgerekend de betrekkingen tussen de Europese Unie en Afrika centraal en het was overigens dit thema dat de ministers voor Ontwikkelingssamenwerking van de Vijftien ertoe heeft gebracht in Lissabon bijeen te komen om van gedachten te wisselen over de nieuwe dimensie die aan deze betrekkingen moet worden gegeven .
Tevens kan ik niet nalaten te benadrukken dat wij de belangrijke onderhandelingen in het kader van de nieuwe overeenkomst ter vervanging van de Overeenkomst van Lomé tot een goed einde hebben weten te brengen en dat wij er via bijzonder moeizame en complexe gesprekken in zijn geslaagd de eerste top tussen de Europese Unie en Afrika te verwezenlijken , of althans voor te bereiden .
Daarom zag ik mij genoodzaakt de heer Van Hecke rechtstreeks van antwoord te dienen .
Mijnheer de Voorzitter , dit debat is erg nuttig geweest .
In een paar toespraken werd verwezen naar specifieke kwesties en wij zouden er goed aan doen om daarover zorgvuldig na te denken .
Mevrouw Maij-Weggen sprak bijvoorbeeld over Indonesië en Birma .
Zij maakte enkele belangrijke opmerkingen over beide landen en de situatie van de mensenrechten aldaar .
Ik zou me graag willen concentreren op enkele thema ' s die tijdens het debat steeds weer terugkwamen .
Een van de eerste sprekers , de heer Wuori , refereerde aan de opmerkingen die eerder vandaag door de heer Havel zijn gemaakt .
Het was een opmerkelijke toespraak en ik hoop dat de heer Gollnisch , die helaas niet langer bij ons kan vertoeven , deze toespraak ook heeft gehoord .
Ik hoop trouwens dat , als er ergens in de ruimte andere levensvormen zouden bestaan , zoals de heer Newton Dunn speculeerde , zij ook hun antennes hebben gericht op de speech van de heer Havel .
De heer Havel herinnerde ons eraan dat de Unie veel meer is dan alleen markten of groei van het BNP .
De Unie staat ook voor normen en waarden die verankerd zijn in de Verdragen en in onze verplichtingen op het terrein van de buitenlandse steun , normen en waarden die duidelijk tot uiting komen in de ons opgedragen taken .
Hoe kunnen we ervoor zorgen dat de woorden in de Verdragen over de programma ' s voor ontwikkelingssteun ook in daden worden omgezet ?
Twee geachte afgevaardigden , de heer Ferber en de heer Cushnahan , spraken over die kloof tussen woorden en daden .
De heer Cashman zei dat woorden nooit de plaats van echte daden in kunnen nemen en in zekere zin is dat waar .
Woorden kunnen echter wel een verschil maken , was het argument van mevrouw Malmström .
Zij vertelde dat ze een brief had ontvangen van de Chinese ambassadeur , een zeer aimabele en uiterst intelligente vertegenwoordiger van zijn land .
Hij schreef dat het standpunt van zowel mevrouw Malmström als het Europees Parlement inzake de mensenrechten in China volledig verkeerd was .
Ik vermoed dat ze als gevolg van haar toespraak een lawine aan brieven van de Chinese autoriteiten zal ontvangen .
Zij kan dan waarschijnlijk een hele archiefkast vullen met brieven die beweren dat ze de feitelijke situatie in China beschrijven .
Ik denk echter dat zij de visie wilde weergeven van veel non-gouvernementele organisaties en van veel mensen die weliswaar de Chinese beschaving bewonderen , maar die zich tegelijkertijd ook zorgen maken over de huidige ontwikkelingen in China .
Uiteraard is het volkomen terecht dat we de nadruk leggen op concrete acties die we kunnen ondernemen .
In het allereerste betoog noemde de heer Salafranca , naast Genève , twee andere voorbeelden van acties .
Het eerste voorbeeld ging over de begroting van ongeveer 100 miljoen euro die we kunnen besteden aan mensenrechtenactiviteiten .
Deze begroting is natuurlijk te danken aan de vrijgevigheid van het Europees Parlement , uit naam van de Europese belastingbetalers .
Dit geld wordt besteed via programma ' s die onder mijn verantwoording vallen .
Het grootste gedeelte wordt gebruikt om via non-gouvernementele organisaties de mensenrechten en de democratisering te bevorderen .
Voor de komende jaren willen we graag met het Parlement onze inzichten delen , zoals dominees dat plegen te zegen , over hoe en waar dat bestedingsprogramma ter ondersteuning van de mensenrechten het beste kan worden ingezet om een maximaal effect te bewerkstelligen .
De heer Salafranca was helaas niet in staat om het einde van dit korte , maar nuttige debat bij te wonen .
Zijn vraag over ons algemene beleid inzake de mensenrechten en de relatie tussen de mensenrechten en het buitenlandse beleid verdient echter beantwoording .
Ik wil het Parlement eraan herinneren dat de Commissie nog vóór medio 2000 een veelomvattend , doordacht voorstel zal publiceren om de mensenrechten een centrale rol te laten spelen in de ontwikkeling van het gemeenschappelijke buitenlandse en veiligheidsbeleid .
Dat is van enorm groot belang .
Als ik me dat zelf nog niet gerealiseerd had , zou ik die conclusie zeker hebben getrokken na het beluisteren van de opmerkelijke toespraak van de heer Havel .
Het was een nuttig debat en ik hoop dat we meer van dit soort debatten zullen voeren .
Ik hoop met name dat we zullen spreken over de mogelijkheden die er zijn om onze goede bedoelingen in daden om te zetten in gebieden waar de nood het hoogst is , waar mensen nog steeds worden gemarteld , waar mensen nog steeds worden verkracht en waar mensen geen enkele aanspraak kunnen maken op de burgerrechten die dit Parlement , evenals ikzelf , als vanzelfsprekend beschouwen .
Ik heb 7 ontwerpresoluties overeenkomstig artikel 37 , lid 2 , van het Reglement ontvangen ter afsluiting van het debat over deze verklaring .
Het debat is gesloten .
De stemming vindt donderdag plaats .
 
Cyprus en Malta Aan de orde is het gecombineerd debat over : de verklaring van de Raad over het standpunt van de Europese Unie met betrekking tot de ontwikkelingen in de kwestie Cyprus ; het verslag ( A5-0029 / 2000 ) van de heer Brok , namens de Commissie buitenlandse zaken , mensenrechten , gemeenschappelijke veiligheid en defensiebeleid , over het voorstel voor een verordening van de Raad betreffende de tenuitvoerlegging van acties in het kader van de pretoetredingsstrategie voor Cyprus en Malta ( COM ( 1999 ) 535 ­ C5 ­ 0308 / 1999 ­ 1999 / 0199 ( CNS ) ) .
Ik geef het woord aan de vertegenwoordiger van de Raad , de heer Seixas da Costa . Mijnheer de Voorzitter , geachte afgevaardigden , namens het voorzitterschap van de Raad van de Europese Unie wens ik u in te lichten over de hervatting van de onderhandelingen tussen de twee gemeenschappen van Cyprus en de laatste ontwikkelingen terzake .
Het is wellicht voor iedereen duidelijk dat met de conclusies van Helsinki van eind vorig jaar en de nieuwe wending in de betrekkingen tussen de Europese Unie en Turkije , het communautaire kader ingrijpend is gewijzigd .
Dit heeft ook een sterke weerslag op de betrekkingen tussen de twee gemeenschappen op Cyprus .
Ik zou hier willen onderstrepen dat de onderhandelingen tussen de noordelijke en de zuidelijke gemeenschap op Cyprus , na verschillende jaren van stilzwijgen , begin december vorig jaar in New York voor het eerst weer zijn hervat .
Tijdens deze eerste indirecte gespreksronde trad de speciale vertegenwoordiger van de Verenigde Naties , Álvaro de Souto , als bemiddelaar op .
In januari van dit jaar , op 31 januari om precies te zijn , werd een begin met de tweede onderhandelingsronde gemaakt .
Verwacht wordt dat de derde ronde op 23 mei in New York van start zal gaan .
De mogelijkheid bestaat - ook al is hierover tot dusver geen uitsluitsel gegeven - dat de betrokken partijen in het kader van deze permanente gesprekken rechtstreeks met elkaar zullen onderhandelen .
De werkzaamheden zullen in september van dit jaar worden afgerond .
De inhoud van de besprekingen wordt gevormd door vier essentiële punten : de veiligheidsproblematiek , de regeringsstructuur , de territoriale aanpassingen en de vluchtelingen- en schadevergoedingsproblemen die ontstonden na de deling van het eiland .
Er werd echter afgesproken dat de agenda kon worden uitgebreid .
Zo heeft de vertegenwoordiger van het noordelijke deel van het eiland , Rauf Denktash , drie nieuwe thema ' s aan de orde gesteld : soevereiniteit , vertrouwenwekkende maatregelen en opheffing van het embargo op producten afkomstig uit het noorden van het eiland .
Tot dusver hebben de gesprekken twee resultaten opgeleverd .
Enerzijds tekent zich een mogelijkheid af om een rechtstreeks informatiekanaal tussen de Europese Unie en de noordelijke kant van het eiland tot stand te brengen .
Dit betekent echter niet noodzakelijkerwijs dat het desbetreffende gedeelte van het eiland op internationaal vlak als een onafhankelijke entiteit , met een eigen rechtspersoonlijkheid wordt erkend .
Het initiatief heeft tot doel de overname van de communautaire verworvenheden te bevorderen met het oog op een eventuele toetreding van het eiland in zijn geheel , mits mettertijd een globale oplossing voor het probleem van de deling van het eiland wordt gevonden .
De tweede ons inziens belangrijke ontwikkeling betreft de verklaring die de secretaris-generaal van de Verenigde Naties aan het einde van de eerste dag van de onderhandelingen heeft afgelegd .
Hij heeft met name onderstreept dat de eigen kenmerken van het noordelijke gedeelte van het eiland moeten worden onderkend , wil men een uitweg uit de huidige impasse vinden .
Zo luidt het standpunt dat de secretaris-generaal van de Verenigde Naties heeft ingenomen en dat is uiteraard een element dat in onze verdere analyse aanwezig moet zijn .
De verwachtingen met betrekking tot de derde onderhandelingsronde zijn gespannen .
Dit is onder meer toe te schrijven aan het feit dat momenteel in samenwerking met vertegenwoordigers uit de Verenigde Staten en het Verenigd Koninkrijk scenariovoorstellen worden uitgewerkt , met name op het gebied van de veiligheid en de constitutionele structuur .
Naar verluidt zullen de desbetreffende voorstellen tijdens de gespreksronde door de vertegenwoordiger van de secretaris-generaal van de Verenigde Naties worden gepresenteerd , meer bepaald na afloop van de voor 18 april geplande verkiezingen in het noorden van het eiland .
Het Portugese voorzitterschap van de Europese Unie heeft bovendien naar voorbeeld van de vorige voorzitterschappen besloten een vertegenwoordiger te benoemen die de contacten met de verschillende , bij het proces betrokken partijen moet onderhouden .
Deze vertegenwoordiger heeft ondertussen reeds met alle partijen overleg gepleegd en hij heeft de werkzaamheden van de verschillende rondes in nauwe samenwerking met de vertegenwoordiger van de secretaris-generaal van de Verenigde Naties begeleid .
Hiermee willen wij vooral bereiken dat de Europese Unie de ontwikkelingen terzake op de voet kan volgen , hetgeen natuurlijk in de huidige situatie niet verwonderlijk is .
Cyprus is immers een van de kandidaat-landen voor toetreding tot de Europese Unie en bovendien bevinden de toetredingsonderhandelingen met dit land zich reeds in een ver gevorderd stadium .
Dit wekt uiteraard bepaalde verwachtingen en verklaart waarom de Europese Unie in deze context een vrij relevante rol speelt .
De koers die wij in deze discussie hebben gevaren en de houding die wij in het debat hebben ingenomen , werden vooral ingegeven door de vaststelling dat wij de eerste tekenen van ontspanning ten volle moesten benutten .
Deze nieuwe situatie kwam voort uit de naar onze mening vrijwel door iedereen gedeelde overtuiging dat de onderhandelingen hoe dan ook moesten worden voortgezet en dat de voortzetting van de onderhandelingen en de handhaving van het geplande tijdschema op zich de kans op een definitieve oplossing aanzienlijk kunnen vergroten .
Er is nog een ander belangrijk punt waarnaar ik reeds aan het begin van mijn verklaring heb verwezen , namelijk de inspanningen van Turkije om het noorden van het eiland op de toetreding voor te bereiden .
Wij moeten niet enkel nauwgezet de conclusies van de Europese Raad van Helsinki lezen , maar tevens de nodige aandacht besteden aan de bereidheid van de Turkse autoriteiten om aan de oplossing van het probleem bij te dragen .
Tijdens mijn bezoek aan Ankara heb ik de gelegenheid gehad hierover met premier Bülent Ecevit van gedachten te wisselen .
Ondanks de moeilijkheden , de gevoeligheid van deze kwestie en de idiosyncratische aanpak ervan door de Turkse overheid meen ik te mogen besluiten dat zich hier een weliswaar minieme , maar tegelijkertijd unieke gelegenheid voordoet die wij beslist niet mogen laten voorbijgaan .
De deur staat op een kier .
Het welslagen van deze onderneming berust echter op een samenspel van verschillende factoren , waaronder niet in de laatste plaats de dynamiek van de betrekkingen tussen Turkije en de Europese Unie zelf .
Het heeft geen zin dat wij dit punt trachten te verdoezelen , aangezien het voor de toekomst van deze kwestie van fundamenteel belang is .
Gezien de wijze waarop de Europese Unie de kern van dit probleem benadert , achten wij het verder ook belangrijk dat de informatie-uitwisseling tussen de Commissie en de noordelijke Cyprioten wordt bevorderd .
Dit houdt uiteraard geen officiële erkenning van welke aard dan ook in .
Wij zijn echter van oordeel - en ik geloof dat de Commissie deze mening deelt - dat de noordelijke gemeenschap van het eiland zo spoedig mogelijk bij het proces moeten worden betrokken .
Dit is werkelijk onontbeerlijk voor de goede afloop van het op overname van de acquis communautair geschraagde toenaderingsproces , in het kader van het algemene integratieproces van het hele eiland en de toekomstige toetreding tot de Europese Unie .
Op deze manier krijgt de Europese Unie met het oog op de evaluatie van de toetredingsvoorwaarden ook toegang tot de elementen die haar in staat moeten stellen het toetredingsproject nieuw leven in te blazen .
Dit houdt anderzijds ook in dat de Raad , en mijn inziens ook het Parlement de inspanningen van de Commissie op dit gebied moeten steunen .
Naar mijn mening moeten wij de Commissie een boodschap sturen waarin wij haar ons volste vertrouwen schenken met betrekking tot de rol die haar in dit proces toekomt .
Anderzijds ben ik van mening dat wij ook de actieve samenwerking met de Verenigde Naties onverminderd moeten voortzetten .
Dat is trouwens ook de bedoeling van het voorzitterschap .
Zowel de secretaris-generaal als de structuur van de Verenigde Naties hebben immers op handige , intelligente en competente wijze aan het gunstige verloop van dit debat bijgedragen .
Zij hebben met name voor toenadering tussen de betrokken partijen gezorgd .
Zoals ik reeds aan het begin van mijn betoog heb opgemerkt , is het meer dan duidelijk dat de conclusies van de Europese Top van Helsinki van december jongstleden een belangrijke weerslag op de ontwikkeling van de standpunten van de betrokken partijen hebben gehad .
De regering van Nicosia heeft haar voldoening over de conclusies van Helsinki uitgesproken .
Deze bieden uitzicht op een toekomstige toetreding tot de Europese Unie zonder dat eerst een oplossing voor de deling van het eiland moet worden gevonden .
Er dient nochtans ook onderstreept te worden dat diezelfde autoriteiten vrezen dat zij onder druk zullen worden gezet om de door de deling van het eiland veroorzaakte problemen te verhelpen .
Hiertoe zullen logischerwijs toezeggingen moeten worden gedaan .
Het betreft met name de problemen die voortkomen uit de migratie van de bevolking en de mogelijkheid deze situatie recht te zetten ingeval een alternatief voor de huidige situatie van het eiland wordt gevonden .
De Turkse Cyprioten van hun kant vrezen - ook dit mag niet verdoezeld worden - dat het kandidaat-lidmaatschap van Turkije tot een versoepeling van de houding van Ankara in deze kwestie zou kunnen leiden .
Ik betwist zeker niet dat de onzekerheden waarmee de twee gemeenschappen in deze toenaderingspoging hebben af te rekenen voor beide partijen een aanleiding kunnen zijn om de toekomst pessimistisch tegemoet te zien .
Anderzijds is het echter evengoed mogelijk dat dit juist een reden is om de hoop op een definitieve oplossing niet op te geven .
Indien deze definitieve oplossing er komt , moet zij ongetwijfeld mede worden toegeschreven aan een belangrijke factor die de betrekkingen in de regio de afgelopen tijd grondig heeft beïnvloed .
Ik denk dan uiteraard aan de bijzonder gunstige ontwikkelingen in de betrekkingen tussen Athene en Ankara en de fundamentele rol die de Griekse minister van Buitenlandse Zaken , George Papandreou , en de Turkse minister van buitenlandse Zaken , Ismail Cem , daarin hebben gespeeld .
Wij zijn van oordeel dat deze context de voorwaarden voor een gunstige evolutie van het proces heeft gecreëerd .
Wij zullen deze ontwikkeling als voorzitterschap van de Raad nauwgezet volgen en wij zullen onze samenwerking met de secretaris-generaal en zijn persoonlijke vertegenwoordiger onverminderd voortzetten .
Tevens zullen wij de communautaire instellingen inlichten over de acties die wij kunnen ondernemen en die ondernomen kunnen worden om een betere coördinatie te garanderen , niet enkel op politiek vlak maar ook met betrekking tot de vorderingen die de Commissie op het gebied van de tenuitvoerlegging van het toetredingsproces maakt .
Wij zullen met name informatie verstrekken over de mate waarin beide partijen tot toezeggingen bereid zijn .
Mijnheer de Voorzitter , dames en heren , het debat van vandaag betreft een in twee opzichten zeer belangrijke kwestie : de financiering van Cyprus en Malta .
De bedoeling is beide landen volop te betrekken bij de pretoetredingsstrategie .
Het gaat echter met name ook om het vredesproces op Cyprus en dus om de stabiliteit en vrede in het Middellandse-Zeegebied .
Ik zou eerst kort iets willen zeggen over de verordening die de Commissie in oktober vorig jaar voor de financiering voor Cyprus en Malta heeft voorgesteld .
Ik dank de heer Brok , de rapporteur en voorzitter van de Commissie buitenlandse zaken , mensenrechten , gemeenschappelijke veiligheid en defensiebeleid , voor zijn verslag .
Dit is een uitstekende basis voor dit debat .
Wij hebben dit instrument nodig .
Dit vervangt de in 1999 verstreken financiële protocollen en helpt ons bij het nakomen van onze financiële verplichtingen in het kader van de pretoetredingsstrategie voor Malta en Cyprus .
Ik ben het Parlement dankbaar voor zijn steun aan de pogingen van de Commissie om de ontwerpverordening zo snel mogelijk te laten goedkeuren .
De Commissie buitenlandse zaken , mensenrechten , gemeenschappelijke veiligheid en defensiebeleid en de Begrotingscommissie hebben amendementen ingediend .
De Commissie kan een aantal daarvan overnemen .
Ik wil echter nog iets zeggen over twee andere punten waarvan ik weet dat ze het Parlement na aan het hart liggen .
Het eerste punt betreft de financiering zelf .
Hoeveel geld willen wij eigenlijk uitgeven ?
De Commissie zal 95 miljoen euro voorstellen .
Ook de Raad is het over dat bedrag eens .
Ik weet dat het Parlement meer wil en begrijp ook waarom .
Als bevoegd commissaris zou ik daarvoor ook graag meer geld ter beschikking hebben .
Over een hoger bedrag kan op dit ogenblik echter geen consensus worden bereikt , en uiteindelijk moet de begrotingsautoriteit het definitieve bedrag vaststellen .
Het tweede punt betreft de overschrijving van de kredieten naar rubriek 7 van de begroting .
Dat is slechts ogenschijnlijk een technische kwestie .
In werkelijkheid is het namelijk een zaak van de bovenste politieke plank .
Ik heb al eens eerder gezegd dat ik het hiermee eens ben .
Hoewel de Commissie nog geen formeel besluit heeft genomen , meen ik te mogen zeggen dat ze bereid is het Parlement hierin te volgen .
Dat besluit kan echter niet in deze verordening worden genomen , maar moet wachten tot de geplande herziening van de financiële vooruitzichten .
Deze verordening geldt voor de periode 2000-2004 en voorziet in technische en financiële steun aan de twee kandidaat-landen bij de omzetting van het acquis communautair , bij deelname aan gemeenschappelijke programma ' s en bepaalde instrumenten van de Gemeenschap , en bij de uitbouw van hun administratie en justitie .
Van de 95 miljoen euro gaat 57 miljoen euro naar Cyprus en 38 miljoen euro naar Malta .
Voor Cyprus voorziet de ontwerpverordening ook in de financiering van maatregelen ter ondersteuning van de verzoening tussen de twee bevolkingsgroepen .
Een derde van het totale bedrag is daarvoor beschikbaar .
Namens de Commissie kan ik u garanderen dat de middelen al in de komende weken in overeenstemming met de prioriteiten van de toetredingspartnerschappen zullen worden geprogrammeerd .
Ik wil nu nog enkele korte opmerkingen maken over de ontwikkelingen in de kwestie-Cyprus sedert de Raad van Helsinki .
Ik sluit mij aan bij wat de heer Seixas da Costa namens het Portugese voorzitterschap heeft gezegd .
Wij werken op dit terrein goed en nauw samen .
De Unie heeft altijd gezegd dat de toetredingsonderhandelingen met Cyprus aan de oplossing van het politieke probleem moeten bijdragen .
Wij hebben altijd gezegd dat de onderhandelingen over een oplossing voor het politieke probleem onder de auspiciën van de Verenigde Naties moeten plaatsvinden en dat de oplossing in een uit twee zones en twee gemeenschappen bestaande federatie moet worden gezocht .
De Europese Unie wil nog altijd een verenigd Cyprus in de Europese Unie opnemen .
De Raad van Helsinki heeft nogmaals onderstreept dat een oplossing van het politieke conflict de toetreding van Cyprus tot de Europese Unie gemakkelijker zou maken .
Zoals het voorzitterschap daarnet heeft gezegd , is dat voor de Raad echter geen voorwaarde voor een succesvolle afsluiting van de onderhandelingen .
Als aan het einde van de toetredingsonderhandelingen nog geen politieke oplossing voor Cyprus is gevonden , zal de Raad , rekening houdend met alle op dat ogenblik relevante factoren , over de toetreding van Cyprus tot de Europese Unie een besluit nemen .
Dat is op dit ogenblik de politieke situatie .
Het besluit van de Raad van Helsinki over de toekomstige betrekkingen tussen de Europese Unie en Turkije heeft heel wat in beweging gebracht .
Ik wijs erop dat hier verschillende politieke processen naast elkaar , maar in nauw onderling verband aan de gang zijn .
Het gaat om de betrekkingen tussen de EU en Turkije , om de ontwikkeling in de betrekkingen tussen Griekenland en Turkije en het vredesproces in Cyprus .
Er werd al gewezen op de window of opportunity , op het venster van mogelijkheden dat zich na Helsinki , mede dankzij de ontspanning in de Grieks-Turkse betrekkingen , heeft geopend .
Hoe kunnen wij met betrekking tot Cyprus van die mogelijkheden gebruikmaken ?
Wij moeten voor een wijze en terughoudende aanpak kiezen .
Als wij te hard van stapel lopen , zouden wij onvervulbare verwachtingen wekken .
Ik ben daarom voorstander van een wijze , harmonieuze en stapsgewijze aanpak .
Eerst willen , en kunnen wij de dialoog tussen de beide gemeenschappen op Cyprus versterken .
Onze Griekse en Turkse partners zijn het daarmee eens .
Wij willen dus de activiteiten tussen beide gemeenschappen , en vooral tussen jongeren , nieuw leven inblazen .
Wij willen ook de Turks-Cypriotische gemeenschap beter over de doelstellingen van de Europese Unie informeren .
Ik ben ervan overtuigd dat een beter begrip van het Verdrag en de inhoud en doelstellingen van de Europese Unie eigenlijk veel angst en vooroordelen kan wegnemen .
Medio maart reis ik naar Cyprus .
Mijn doel is een bijdrage te leveren aan de inspanningen die worden ondernomen om beide gemeenschappen van de voordelen van een nieuwe samenwerking te overtuigen .
In de nieuwe financiële verordening trekken wij daarvoor opnieuw kredieten uit .
Die kredieten zijn niet onbeduidend .
Wij moeten beide partijen ertoe aanzetten het verleden eindelijk te vergeten en stapsgewijs een nieuwe vorm van samenwerking en uiteindelijk ook van coëxistentie te ontwikkelen .
In december in New York en begin februari in Genève waren er besprekingen in het kader van de Verenigde Naties .
In mei begint de wellicht beslissende derde ronde .
Er moet worden onderhandeld tot een oplossing gevonden is of tot er tenminste grote vooruitgang is geboekt met betrekking tot de grote problemen waar het voorzitterschap het al over had .
Wat is in dit alles de rol van de Commissie ?
Het is interessant vast te stellen dat alle betrokkenen vinden dat de Europese Unie een hoofdrol moet spelen .
Zij zoeken allemaal contact met ons en willen met ons samenwerken .
Zij vinden allemaal dat het vredesproces en de overname van het acquis communautaire onlosmakelijk met elkaar verbonden zijn en dat beide niet met elkaar in botsing mogen komen .
Ook ik hecht zeer veel belang aan de samenwerking met de secretaris-generaal van de Verenigde Naties en zijn speciaal gezant .
Die samenwerking verloopt soepel en getuigt van wederzijds vertrouwen .
Wij mogen dus concluderen dat sinds Helsinki meer vaart in de oplossing van de kwestie-Cyprus is gekomen .
Veel verder wil ik op dit moment niet gaan .
Het besluit van de Unie om toetredingsonderhandelingen te openen en daar vaart achter te zetten , om aldus als katalysator voor de oplossing van het politieke probleem te dienen , lijkt mij nog altijd gerechtvaardigd .
Ik zie alleszins geen alternatief dat ook maar bij benadering even goed is .
Ik kan daarom alleen maar zeggen dat de Commissie tot het einde van de toetredingsonderhandelingen aan de oplossing van het politieke probleem mee zal werken en dat ze daarbij de toetredingsonderhandelingen zelf als een belangrijk instrument voor de oplossing van het conflict zal gebruiken .
Mijnheer de Voorzitter , dames en heren , ik dank de heer Verheugen voor zijn twee mededelingen en zijn verklaringen over het voorstel voor een verordening van de Raad betreffende de tenuitvoerlegging van acties in het kader van de pretoetredingsstrategie .
Wij moeten Malta en Cyprus beschouwen als twee kandidaat-landen die in politiek opzicht en wat de pretoetredingsstrategie betreft , op gelijke voet staan met de tien andere landen waarmee wij bilaterale onderhandelingen hebben geopend .
In het Parlement twijfelt niemand eraan dat een oplossing voor de kwestie-Cyprus ons heel wat vooruit zou helpen .
Dat de Europese Unie daaraan moet bijdragen is al even duidelijk .
Als wij na de onderhandelingen , zoals de heer Verheugen zegt , een verenigd Cyprus tot de Europese Unie kunnen laten toetreden , zou dat een groot succes zijn .
Er zijn natuurlijk ook andere opties , die niet het gevaar inhouden dat wij uiteindelijk door onhandigheid in de problemen komen en in de hele kwestie van de uitbreiding onze slagvaardigheid verliezen .
Uit deze verschillende opties blijkt duidelijk dat in heel de kwestie van de uitbreiding dit een van de neteligste , zo niet het neteligste probleem is en wij hier wellicht de grootste politieke moeilijkheden mogen verwachten .
Ik vind het buitengewoon belangrijk dat de pretoetredingsstrategie zo ten uitvoer wordt gelegd dat daarmee ook de twee Cypriotische gemeenschappen nader tot elkaar kunnen worden gebracht .
Net zoals Malta is ook Cyprus , in vergelijking met de andere kandidaat-landen , relatief rijk .
Toch moeten wij alle landen min of meer op dezelfde manier behandelen .
Wij moeten er eveneens voor zorgen dat de economische en sociale verschillen tussen het Griekse en het Turkse deel niet nog groter worden .
Dat zou hereniging nog moeilijker maken .
Daarom vind ik deze pretoetredingsstrategie zo belangrijk .
Daarom zal ik nogmaals kort de punten noemen die voor het Parlement belangrijk zijn .
Ik dank de Commissie dat ze - in de mate waarin zij daartoe op grond van de huidige besluiten de mogelijkheid had - een duidelijk standpunt heeft ingenomen met betrekking tot de indeling in categorie B-7 .
Ik hoop dat ook de Raad die stap zal doen en daarover een verklaring zal afleggen .
Voor het Europees Parlement is dit immers duidelijk een politieke kwestie .
Door de kredieten in categorie B-7 op te nemen zorgen wij ervoor dat alle landen in de pretoetredingsstrategie op dezelfde manier en op voet van gelijkheid worden behandeld .
Wij moeten er ook voor zorgen dat wij cijfers voor de gehele periode tot 2004 kunnen noemen .
Zo garanderen wij de betrouwbaarheid en de duidelijkheid van de begroting .
Wat tot nu toe is gebeurd , is niet met een normale begrotingsprocedure in overeenstemming te brengen .
Het Europees Parlement heeft voor dit jaar goed meegewerkt .
Wij willen deze landen immers niet benadelen .
Wij waren daarom bereid voor de begroting 2000 de nodige besluiten te nemen .
Dat kan echter alleen voor dit jaar .
Daarom moet de voorzitter van de Raad tijdens het debat over dit verslag met een mededeling komen die ons ertoe in staat stelt het probleem in een normale procedure te behandelen .
Zo kan aan deze onnodige strijd een einde komen .
Ik besef dat Agenda 2000 en de beschikbare gelden hier voor mathematische problemen kunnen zorgen .
Over het cijfer in mijn verslag , 130 miljoen , kan worden onderhandeld .
Het Parlement heeft voor morgen ook een amendement ingediend waarin een ander bedrag wordt voorgesteld .
Deze landen hebben immers een relatief hoog ontwikkelingspeil .
Toch moeten ze in de nabije toekomst enige zekerheid hebben en weten wat ze echt kunnen verwachten .
Dat moet zich ook in de plannen van het Europees Parlement als tak van de begrotingsautoriteit weerspiegelen .
Mijnheer de voorzitter van de Raad , ik weet dat u altijd bereid bent om met het Europees Parlement samen te werken .
Ik hoop dat de andere leden van de Raad daartoe eveneens bereid zijn en dat u ons in deze zaak de juiste antwoorden zult kunnen geven .
Mijnheer de Voorzitter , wij hebben geluisterd naar de verklaringen van de Raad en de Europese Commissie en ik zou daar de volgende opmerkingen op willen maken .
Mijnheer de fungerend voorzitter van de Raad , ik erken de gevoeligheid waarmee u dit vraagstuk benadert en de inspanningen die u onderneemt om contact te leggen met de Turks-Cyprische kant .
Het zou echter beter zijn geweest indien ook de door u gebezigde taal duidelijker was geweest en geen verdenkingen had doen rijzen dat u misschien toch via een achterdeurtje tot erkenning wilt komen , in weerwil van al uw verklaringen van het tegendeel .
Ik zou bijvoorbeeld niet hebben gesproken over de regering van Nicosia .
Het gaat om de Cyprische regering , mijnheer de fungerend voorzitter van de Raad , en niet om de regering van Nicosia .
Deze regering heeft een voorstel gedaan voor de manier waarop de Turks-Cyprische kant kan deelnemen en mijns inziens moeten nu de Raad en de Commissie de Turks-Cyprische kant aanzetten tot institutionele deelneming in het kader van de onderhandelingen met de Cyprische republiek .
Bovendien hebben wij twijfels over de manier waarop tot nu toe het vraagstuk van de protocollen en de pre-toetredingsstrategie werd behandeld .
Ik begrijp niet waarom voor de twee kleine landen een uitzondering moest worden gemaakt , of waarom daarvoor een conflict tussen de instellingen moest ontbranden .
Waarom moest het Parlement druk uitoefenen opdat de hoofdstukken opgenomen konden worden in categorie 7 van de pretoetredingsstrategie ?
Hoe is het mogelijk dat die grote Europese Unie twee kleine perifere landen op een dergelijke manier behandelt ?
De Unie heeft die landen nodig en die landen voldoen aan alle voorwaarden om deel te nemen aan de werking van de Unie .
Men is zelfs van mening dat deze landen nu al zouden kunnen deelnemen aan de Economische en Monetaire Unie .
Zoals de commissaris al zei , is dit een politiek besluit en ik ben het met hem eens .
Dit is echter , mijnheer de fungerend voorzitter van de Raad , een klein politiek besluit waar grote voordelen tegenover staan , onder andere hulp bij de pogingen om van de twee gemeenschappen één staat te maken , om te zorgen voor daadwerkelijke toenadering - er was namelijk vroeger toenadering tussen de twee gemeenschappen - en de Cyprische republiek daadwerkelijk te bevrijden van de militaire bezettingslegers .
Mijnheer de Voorzitter , waarde collega ' s , wij moeten ons in het kader van de raadplegingsprocedure uitspreken over dit voorstel voor een verordening van de Raad betreffende de tenuitvoerlegging van acties in het kader van de pretoetredingsstrategie voor Cyprus en Malta .
Dit voorstel vertoont veel gelijkenis met de voorstellen voor andere kandidaat-lidstaten .
Als dit eenmaal in werking treedt , zal het de reeds verstreken financiële protocollen vervangen .
De pretoetredingsinstrumenten zijn bedoeld om de kandidaat-lidstaten technisch en financieel te ondersteunen bij hun inspanningen om te voldoen aan de verplichtingen van het acquis communautaire .
Uit de analyses van de Commissie is immers gebleken dat Cyprus en Malta , ofschoon ze door de Wereldbank worden gerangschikt onder de landen met een hoog nationaal inkomen , evenveel problemen ondervinden bij de omzetting van het communautaire recht als de landen van Midden- en Oost-Europa .
Deze problemen zijn het gevolg van hun gebrekkige administratieve en justitiële structuren .
Tijdens de behandeling van het uitstekende verslag van de heer Brok in de commissie heeft men ons gezegd dat beide landen eveneens recht hebben op steun uit de MEDA-begrotingslijn die bestemd is voor horizontale acties in het kader van regionale ontwikkeling .
Ik zou op dit punt graag een uitdrukkelijke bevestiging krijgen van de commissaris .
Wat Cyprus betreft , moet worden benadrukt dat een deel van de technische en financiële hulp bestemd is voor acties die bijdragen tot de toenadering van de Griekse en Turkse gemeenschappen en tot een definitieve oplossing van het door de deling van het eiland veroorzaakte probleem .
De verklaringen van Raad en Commissie over de kwestie-Cyprus komen dus op een heel goed moment en daarvoor zou ik de fungerend voorzitter van de Raad en commissaris Verheugen willen bedanken .
Sinds 4 juli 1990 , de dag waarop Cyprus zijn toetredingsaanvraag heeft ingediend , heeft het Europees Parlement in talrijke resoluties aangedrongen op een politieke oplossing in overeenstemming met het internationaal recht en de resoluties van de VN-Veiligheidsraad .
In april 1999 heeft het Parlement nogmaals zijn standpunt bevestigd , volgens welke de toetreding van Cyprus ten goede moet komen aan heel het eiland en moet bijdragen tot een politieke oplossing , zonder dat dit evenwel als voorwaarde mag worden gesteld voor de toetreding van Cyprus .
Met andere woorden , het uitblijven van een politieke oplossing mag geen beletsel vormen voor toetreding .
Het gaat om twee afzonderlijke processen .
Niet iedereen was het met dit ondubbelzinnige standpunt van het Parlement eens .
Daarom kunnen we tevreden zijn dat de Europese Raad van Helsinki alle twijfels heeft weggenomen door in zijn conclusies te verklaren , en ik citeer : " Indien op het moment waarop de toetredingsonderhandelingen worden afgesloten geen overeenstemming is bereikt , zal de Raad het besluit betreffende de toetreding nemen zonder dat het bovenstaande daarbij als voorafgaande voorwaarde geldt . "
Nu we weten hoe de vork in de steel zit , moeten we hopen dat de verbetering in de betrekkingen tussen de Europese Unie en Turkije en in de Grieks-Turkse betrekkingen een gunstige invloed zal hebben op de Turkse gemeenschap in Cyprus en deze niet langer zal weigeren om vertegenwoordigers te sturen naar de toetredingsonderhandelingen .
Hun deelname zou een definitieve politieke oplossing geenszins in de weg staan .
Integendeel , hun aanwezigheid zou de gezamenlijke belangen van alle Cyprioten duidelijk in het licht stellen , op een moment dat Cyprus , door zijn toetreding tot de Europese Unie , zich klaarmaakt voor een belangrijk keerpunt in zijn geschiedenis .
Mijnheer de Voorzitter , ook ik deel de vreugde van de andere sprekers over de gunstige vooruitzichten die voor Cyprus zijn ontstaan dankzij de verbetering van de betrekkingen tussen Turkije en de EU , alsook tussen Turkije en Griekenland .
Ik vind echter dat de EU nu een constructieve bijdrage moet leveren .
Zoals hier reeds is gezegd , zijn er problemen met de financiële verordening die opgelost dienen te worden .
Het gaat hier immers om pretoetredingssteun en deze hoort in categorie 7 thuis .
Gisteren stemde het Parlement bij wijze van uitzondering in met indeling van deze steun in categorie 4 .
Deze beide kandidaat-landen krijgen dus een andere behandeling dan de kandidaat-landen in Centraal- en Oost-Europa , hetgeen strijdig is met de in Helsinki gemaakte afspraken .
Er moeten dus middelen worden uitgetrokken in categorie 7 en daarvoor moeten de financiële vooruitzichten worden herzien .
Dit is een cruciaal punt .
Belangrijk is dat de pretoetredingssteun voor Cyprus en Malta uit categorie 7 komt en dat er een herziening van de financiële vooruitzichten plaatsvindt .
Als de Raad het hier niet mee eens is , handelt hij in strijd met zijn eigen in Helsinki genomen beslissingen .
Met betrekking tot de 130 miljoen euro in het verslag-Brok vindt de Liberale Fractie dat het bedrag via onderhandelingen moet worden vastgesteld .
Het belangrijkste is echter dat er een meerjarenprogramma komt met middelen uit de juiste categorie , zodat Cyprus en Malta met de voorbereidingen kunnen starten .
Mijnheer de Voorzitter , in het licht van de dialoog tussen de twee gemeenschappen van Cyprus onder de auspiciën van de VN , zou ik even de invasie van 26 jaar geleden door het Turkse leger in herinnering willen brengen .
Turkije bezet nog steeds 40 % van het eiland , met 35.000 soldaten en zware militaire middelen .
Ook gaat het door met de vestiging van meer dan 50.000 nieuwe kolonisten .
Dit is volledig in strijd met de resoluties van de VN-Veiligheidsraad .
Wat kan de Europese Unie - zonder zich te bemoeien met kwesties die enkel de Cyprioten aangaan - doen voor een rechtvaardige en duurzame oplossing van dit dramatische probleem , dat een al 30 jaar met de Europese Gemeenschap geassocieerd land aangaat , een land dat in de komende jaren zal toetreden tot de Unie ?
We wachten nog altijd op een duidelijk standpunt van de Europese Unie .
Met name de Raad hult zich in stilzwijgen of doet onduidelijke voorstellen .
Deze voorstellen moeten gepreciseerd worden .
Volgens mij moeten we ons in de eerste plaats richten naar de resoluties van de Verenigde Naties , die op dit gebied het belangrijkste referentiepunt zijn voor de internationale gemeenschap .
Volgens de VN-Veiligheidsraad moet de oplossing van de kwestie-Cyprus gezocht worden in een federatie , bestaande uit twee regio ' s en twee gemeenschappen .
Het zou dus gaan om één enkele staat - de heer Verheugen heeft hierop gezinspeeld - waarbinnen de twee gemeenschappen worden vertegenwoordigd door twee lokale overheden .
De soevereiniteit , de internationale rechtspersoonlijkheid en het burgerschap zijn echter één en ondeelbaar .
Voorts moet het land worden gedemilitariseerd .
De internationale gemeenschap geeft hiermee te kennen dat zij weigert zich neer te leggen bij de huidige , door geweld afgedwongen situatie .
Ten tweede zou de Europese Unie er volgens mij goed aan doen zo min mogelijk ruimte open te laten voor interpretatie van het standpunt van de Europese Raad van Helsinki .
De oplossing van het probleem op Cyprus mag geen voorwaarde zijn voor de toetreding van Cyprus tot de Unie , zoals ook de heer Poos heeft onderstreept .
Anders zou men Turkije een soort vetorecht geven over de toetreding van Cyprus tot de Europese Unie , en dat is natuurlijk onaanvaardbaar .
Tenslotte mag dit standpunt van de Europese Raad van Helsinki er ons niet van weerhouden te blijven streven naar een oplossing van de kwestie-Cyprus alvorens dit land toetreedt tot de Unie .
In dit opzicht heeft de andere grote beslissing van Helsinki , namelijk de toekenning aan Turkije van de status van kandidaat-land voor toetreding , de vijftien lidstaten met een nieuwe taak belast , maar tegelijkertijd ook nieuwe mogelijkheden geopend .
De Unie kan en moet in haar dialoog met Ankara de eis opnemen dat Turkije een constructieve houding aanneemt ten aanzien van de dialoog tussen de twee Cyprische gemeenschappen , het internationale recht eerbiedigt en een opbouwende bijdrage levert aan de hereniging van Cyprus , en aan de vrede in het oosten van het Middellandse-Zeegebied .
Mijnheer de Voorzitter , over het belang van financiële hulp aan Cyprus en Malta bestaat weinig verschil van mening .
De grote vraag is echter uit welke begrotingscategorie deze hulp gefinancierd moet worden .
Raad en Commissie stellen voor de protocollen onder categorie 4 te laten vallen .
Dat spoort met het begrotingsbesluit van het Parlement van december jl .
De rapporteur komt daar op terug en stelt nu voor om Cyprus en Malta in categorie 7 onder te brengen .
De Begrotingscommissie stelt zelfs voor om de goedkeuring van het verslag Brok uit te stellen totdat de Raad met een toezegging komt om de financiële plafonds voor categorie 7 te verhogen .
Dat is een uiterst riskante strategie .
Zonder stemming in het Parlement kunnen de financiële protocollen immers niet van start gaan .
Cyprus en Malta worden zo de dupe van een politiek spel tussen Raad en Parlement over de hoogte van de plafonds .
Bovendien , wat zijn financiële plafonds waard als ze bij iedere nieuwe actie worden verhoogd ?
Ik zou er daarom voor willen pleiten om de 15 miljoen euro conform het voorstel van de Commissie onder categorie 4 te laten vallen .
Over de kredieten voor de komende jaren kan een meerjarenbegroting van de Commissie , later in het jaar , uitsluitsel geven .
Mijnheer de Voorzitter , overal in de wereld werkt men aan oplossingen voor langdurige conflicten en aan verzoening van gemeenschappen die verdeeld zijn geraakt in de loop van de geschiedenis , door eeuwenoude stammenoorlogen en haatgevoelens .
Dit is het moment om tijd en energie te besteden aan de ondersteuning van de Cyprioten aan beide kanten van de " groene lijn " en hen te helpen bij het oplossen van een eigenlijk al veel te lang durend conflict .
Wij weten allemaal dat we extra inspanningen zullen moeten leveren om een geslaagde toetreding van Cyprus tot de EU mogelijk te maken .
Door de besluiten die in Helsinki zijn genomen , heeft dit debat een extra dimensie gekregen omdat Turkije sindsdien als kandidaat-land geaccepteerd is .
Ik hoop dat de besluiten die in Helsinki zijn genomen ook tot vooruitgang in de kwestie Cyprus zullen leiden , en dat er een nieuw tijdperk van hoop voor Cyprus aanbreekt .
Ik hoop eveneens dat Turkije daarbij een constructieve rol zal spelen .
Ik ben zeer verheugd over de opbeurende woorden van de Raad en de Commissie en over de informatie met betrekking tot hun activiteiten ter bevordering van de besprekingen tussen de twee gemeenschappen .
Het doel daarvan is toenadering en herstel van het wederzijdse vertrouwen tussen deze bevolkingsgroepen .
Ik ben ook erg blij met het feit dat de Commissie steun geeft aan een bizonaal , federaal Cyprus dat plaats biedt aan beide gemeenschappen .
De VN propageert een dergelijke oplossing al geruime tijd en de Griekse en Turkse Cyprioten zouden hun uiterste best moeten doen om die oplossing gezamenlijk te realiseren .
Ik verwelkom eveneens de verbeterde betrekkingen tussen de Griekse en de Turkse regering .
Ik hoop dat dit een positief effect zal hebben op de besprekingen over Cyprus .
Ik hoop ook dat de financiële middelen die voor de pretoetreding van Cyprus ter beschikking staan , deels ook gebruikt zullen worden om wederzijdse toenadering tot stand te brengen en het onderlinge vertrouwen te herstellen .
Hopelijk zullen de twee verdeelde gemeenschappen dat geld accepteren en gebruiken in de geest waarin het gegeven is .
De Europese instellingen - het Parlement , de Raad en de Commissie - dienen alles in het werk te stellen om Cyprus te ondersteunen bij het realiseren van een vreedzame oplossing die de twee , reeds veel te lang verdeelde gemeenschappen weer bij elkaar kan brengen .
Mijnheer de Voorzitter , dames en heren , in de eerste plaats dank ik het voorzitterschap van de Raad , de fungerend voorzitter van de Raad , de heer Seixas da Costa , en commissaris Verheugen voor wat zij over Cyprus hebben gezegd .
Tot mijn genoegen hebben beiden onderstreept dat de Europese Unie zich meer voor de oplossing van de kwestie-Cyprus zal inspannen .
Het is immers voor ons allen onaanvaardbaar dat Cyprus sedert 1974 verdeeld is en dat Turkije al meer dan 26 jaar lang ongeveer 38 % van het eiland bezet houdt .
In het verleden heeft de koppige houding van Turkije en de Turks-Cypriotische leiders alle pogingen doen mislukken om in Cyprus tot een vreedzame oplossing te komen .
Zoals u echter al zei , is de situatie nu , in het begin van het jaar 2000 , anders en bieden de omstandigheden ons misschien nieuwe kansen .
Nu worden nieuwe inspanningen ondernomen door de Verenigde Naties , waarover hier al is gesproken .
Ook worden nieuwe pogingen gedaan door de Amerikaanse regering en is er een duidelijke toenadering tussen Turkije en Griekenland .
Vooral na de besluiten van de Raad van Helsinki kan een doorbraak niet meer uitblijven .
De Unie heeft Turkije in Helsinki in de kring van toetredingskandidaten opgenomen en gezegd dat de oplossing van de kwestie-Cyprus geen voorwaarde voor toetreding van Cyprus tot de Unie is .
Zoals de heer Poos al zei , was dat ook voordien al het standpunt van de Unie en het Parlement en heeft in verschillende resoluties beslag gekregen .
Turkije weet sedert Helsinki dus zeer goed dat het geen vetorecht heeft ten aanzien van de toetreding van Cyprus en dat de verdere verdieping van zijn betrekkingen met de Europese Unie nauw verbonden is met een oplossing voor Cyprus .
Wij hopen dat wijze politici in Ankara zich bewust zullen zijn van de mogelijkheden die de beëindiging van de bezetting van Cyprus Turkije kan bieden .
Ik hoop dat wij Turkije die mogelijkheden zullen aanbieden en dat de vertegenwoordigers van de Raad en de Commissie zich daarvoor ook in Ankara zullen inspannen .
Ik ben het niet met mevrouw Frassoni eens dat de kwestie-Cyprus alleen een probleem is van volksgemeenschappen .
Ook de politieke houding van Turkije is zeer zeker een probleem .
Wij kunnen ervan uitgaan dat het proces van toetreding van Cyprus tot de Europese Unie onomkeerbaar is .
Wij hopen allemaal dat een verenigd Cyprus zal kunnen toetreden .
Mijnheer de voorzitter van de Raad , ik wil u nog iets vragen .
U had het over deelname van de Turks-Cyprioten aan de besprekingen .
Zijn er signalen dat de Turks-Cyprioten willen ingaan op het aanbod van de regering van Cyprus of op dat van de Commissie en aan besprekingen willen deelnemen ?
In de tweede plaats vind ik het goed dat wij ons deze week , aan de hand van het verslag van de heer Brok , die ik daarvoor dank , ook over de financiële aspecten van de pretoetredingsstrategie voor Cyprus en Malta buigen .
Nu de financiële protocollen met Cyprus en Malta zijn verstreken , moet immers dringend financiële steun voor de aanpassing aan het acquis communautaire beschikbaar worden gesteld .
Cyprus en Malta zijn zeker niet de armste kandidaat-landen .
De aanpassing is echter ook voor Cyprus en Malta een zware taak .
Cyprus verwacht dat de aanpassing tussen 1999 en 2002 ongeveer 850 miljoen euro of 12 % van zijn bruto binnenlands product zal kosten .
De Commissie buitenlandse zaken , mensenrechten , gemeenschappelijke veiligheid en defensiebeleid heeft daarom gevraagd meer dan de voorgestelde 95 miljoen euro beschikbaar te stellen .
Ik hoop dat wij dat bedrag kunnen verhogen .
Wij hopen , in het belang van zowel de Griekse als de Turkse Cyprioten , dat aan de door de heer Verheugen vermelde maatregelen voor samenwerking tussen de twee gemeenschappen veel geld kan worden besteed , opdat beide gemeenschappen zich met elkaar kunnen verzoenen .
Tenslotte wil ik de heer Verheugen nog vragen of er aanwijzingen zijn dat de contacten tussen de twee gemeenschappen op Cyprus nu gemakkelijker verlopen dan in de periode sedert Luxemburg .
Toen zat alles muurvast omdat Denktash alle contacten verbood .
Mijnheer de Voorzitter , mijnheer de voorzitter van de Raad , mijnheer Verheugen , dames en heren , de verordening over de toetredingssteun is niet bepaald een toonbeeld van samenhangend werk van de Commissie .
Dit samenraapsel van steunmaatregelen maakt op mij een eerder amateuristische indruk , zowel inhoudelijk als financieel-technisch .
De werkzaamheden van de Europese Unie in verband met de toetreding zullen de burgers van Cyprus en Malta niet van de voordelen van toetreding kunnen overtuigen .
Vaclav Havel heeft vandaag terecht gezegd dat de Europese Unie in politiek opzicht beoordeeld wordt naar wat ze de mensen biedt .
Voor de burgermaatschappij is vooral belangrijk wat een verordening oplevert .
Welnu , deze verordening levert weinig of niets op .
Ze bevat vreemde bepalingen en is voorlopig .
Schitterend is dat niet .
Een maatstaf voor de kwaliteit van steun is de mate waarin die steun gedecentraliseerd , transparant , op de burger betrokken en doeltreffend is .
Voor het verdeelde eiland Cyprus houdt deze toetredingsstrategie ook een grote politieke uitdaging in .
De Europese Unie moet daarom met alle middelen aan een politieke oplossing van het conflict op het eiland bijdragen .
Ik vind ook het amendement van het Europees Parlement zeer belangrijk .
De Commissie en de Raad hebben vandaag hoopgevende verklaringen afgelegd .
Het verheugt mij zeer dat wij op dezelfde koers zitten .
Het beste zou zijn dat een vreedzame oplossing wordt gevonden voordat wij Cyprus in de Europese Unie opnemen .
Mijnheer de fungerend voorzitter van de Raad , mijnheer de commissaris , de Communistische Partij van Griekenland is van mening dat het belangrijkste probleem voor Cyprus niet de toetreding tot de Europese Unie is , maar de nu al 26 jaar durende militaire bezetting van 40 % van het Cyprisch grondgebied door Turkije .
De toekomst van het Cyprische volk valt of staat met de eenheid van dit kleine land , los van de nationale herkomst van elke Cyprioot .
Er is maar één aanvaardbare oplossing voor Cyprus en dat is één federale Cyprische staat , overeenkomstig de resoluties van de VN-veiligheidsraad .
Dat is de enige oplossing die de toekomst garandeert en geen mogelijkheid biedt tot buitenlandse interventies , tot hetzelfde soort interventies waardoor al de problemen van de laatste vijftig jaar zijn ontstaan .
De sleutel voor de oplossing van de kwestie Cyprus is in handen van de Turkse regering die de Turks-Cyprische leider , Rauf Denktash een hart onder de riem steekt en in zijn onverzettelijkheid aanmoedigt .
De Europese Unie met haar schijnheilige belangstelling voor vrijheid en mensenrechten , is nooit echt kapot geweest van het drama van het Cyprische volk , van het probleem van de Grieks-Cyprische en Turks-Cyprische vluchtelingen , van de met geweld opgelegde verandering van de bevolkingssamenstelling in Noord-Cyprus , van de omvangrijke overbrenging van kolonialisten naar de bezette gebieden door Turkije .
Ook hier in deze zaal heeft de vertegenwoordiger van de Raad nog gesproken over het noordelijk deel van Cyprus , in plaats van over de bezette gebieden .
Het recente besluit van Helsinki om Turkije de status van toetredingskandidaat te verlenen , zonder dat van de kant van Turkije ook maar de geringste concessies zijn gedaan in verband met de bezetting van Cyprus - Turkije had bijvoorbeeld een vermindering van de militaire aanwezigheid kunnen aankondigen of Famagousta terug kunnen geven - kan de Turkse onverzettelijkheid alleen maar groter maken .
De verklaring die de Turkse premier Bülent Ecevit onmiddellijk na Helsinki heeft afgelegd - hij zei dat het Cyprisch probleem in 1974 was opgelost - komen niet als een donderslag bij heldere hemel .
De aanmoediging van de Turkse onverzettelijkheid zal zeker niet bijdragen aan de toenadering tussen de twee gemeenschappen in de rechtstreekse besprekingen onder auspiciën van de secretaris-generaal van de VN .
Het Cyprische volk heeft al veel verloren op de weg naar toetreding , maar zal nog meer verliezen .
De toepassing van het acquis communautair heeft reeds grote problemen veroorzaakt in de Cyprische economie , vooral in de landbouw .
De overheidssector moet worden verkocht tegen uitverkoopprijzen en het goed ontwikkelde stelsel van sociale solidariteit van het land wordt uit zijn hengsels gelicht en vernietigd .
Mijnheer de Voorzitter , neemt u mij niet kwalijk , maar er is een kleine fout gemaakt in de Franse vertaling van hetgeen de heer Alyssandrakis zo-even zei .
Het gaat eigenlijk om het belangrijkste woord van heel het debat en ik wil niet dat daarover enig misverstand zou ontstaan .
In de Franse vertaling heeft men de heer Alyssandrakis laten zeggen : " de confederale oplossing is de beste " .
Maar de heer Alyssandrakis heeft natuurlijk gezegd : " de f-e-d-e-r-a-l-e oplossing is de beste " .
Het is buitengewoon belangrijk dat dit wordt rechtgezet , mijnheer de Voorzitter .
Mijnheer Wurtz , ik dank u voor deze verduidelijking .
Mijnheer de Voorzitter , Malta en Cyprus zijn niet te vergelijken met landen op het Europese vasteland .
Met name de Maltezers zijn meesters in het overleven in vijandige geografische en geopolitieke omstandigheden .
Hun succes is voor een groot deel te danken aan hun ondernemingslust , dynamisme en flexibiliteit .
Malta kent een levendige lichte en zware industrie , een groeiende financiële dienstverlening , een goede agrarische sector , een bloeiend toerisme en verbazingwekkende mogelijkheden op het gebied van de werkgelegenheid .
Daarbij moet men bedenken dat dit eiland nauwelijks over natuurlijke hulpbronnen beschikt .
Ik ben er dan ook van overtuigd dat er op een eiland zoals Malta , met een bevolking van 340.000 mensen , weinig plaats is voor de rigide economische en wettelijke structuren van het vasteland met een bevolking die duizend keer groter is .
Als ik naar het huidige voorstel kijk , zie ik daar geen poging in om twee volkeren een zachte landing te laten maken in de schoot van Moeder Europa .
De situatie lijkt veel meer op een zwart gat in de ruimte dat massa zo krachtig opslokt dat er zelfs geen licht meer kan ontsnappen .
Wij moeten deze eilandbewoners niet proberen om te kopen om ze aan hun eigen ondergang te laten meewerken .
We moeten ze geen geld geven om wetten te accepteren die net zo ver van hun cultuur verwijderd zijn als een zwart gat van Moeder Aarde .
De EU moet Cyprus en Malta met rust laten .
Ik heb de indruk dat eigenlijk alleen de politici op Malta voorstander van de toetreding zijn .
Ik zal ervoor duimen dat de bevolking van Malta ook deze keer als overwinnaar uit de strijd zal komen .
Mijnheer de Voorzitter , het komt niet vaak voor dat de leden van dit Parlement , van welke vleugel dan ook , een dergelijke eensgezindheid aan de dag leggen .
Hier gaat het om de kwestie Cyprus , evenals om de pretoetredingsprocedure voor Cyprus en Malta .
Deze eensgezindheid toont aan dat iedereen zich bewust is van het politieke probleem dat de naam Cyprus draagt .
Deze eensgezindheid moeten de Raad en de Commissie nu een hart onder de riem steken .
Zij moeten deze krachtige wilsuiting van alle Europese partijen , van alle Europese volkeren hoog in het vaandel schrijven van hun eigen beleid , van hun eigen aanpak .
Dames en heren , Helsinki was een mijlpaal , een historische ommezwaai , een nieuwe baken .
Als er mensen zijn die , om wat voor redenen dan ook , het daar bewerkstelligd evenwicht beschouwen als een uitgangspunt voor nieuwe onderhandelingen elders , als er mensen zijn die met hun houding dit evenwicht en deze nieuwe situatie willen destabiliseren , moet hen duidelijk worden gemaakt dat zij zich schromelijk vergissen .
Nu zijn de omstandigheden rijp .
Nu moet blijk worden gegeven van rustige vastberadenheid door de Europese Commissie , de Raad , en door eigenlijk iedereen .
Rustige vastberadenheid is nodig om de toetredingsonderhandelingen met Cyprus en Malta zonder strubbelingen voort te kunnen zetten .
Cyprus en Malta zijn eigenlijk beter beslagen ten ijs dan welk ander kandidaat-land dan ook .
Deze rustige vastberadenheid moet een baken zijn voor iedereen , vooral voor degenen die misschien een andere mening koesteren dan wij allen hier .
Het verslag-Brok is daarvoor een goed instrument en daarom is het een beetje vervelend dat dit debat gepaard gaat met politieke verklaringen van de Raad en de Commissie , waardoor wij niet veel kunnen zeggen over dit goede verslag zelf .
Hoe dan ook , de ontwikkelingen zijn nu van u afhankelijk .
De ontwikkelingen zijn nu van ons afhankelijk , met dien verstande dat wij u kunnen wapenen met besluiten , met mogelijkheden .
Inhakend op het verslag-Brok moet ik zeggen dat Cyprus en Malta de laatste eilanden zijn van de Middellandse Zee - en als ik mij niet vergis ook van Europa - die niet zijn opgenomen in de Europese Unie .
Dit heeft een semiotische waarde , daar de Middellandse Zee en zijn eilanden - ook ik kom van een eiland - gezien worden als vakantieoorden bij uitstek , zowel door de Noord-Europeanen als door de inwoners zelf .
Cyprus is het eiland van Venus en Malta is het pirateneiland , zoals de Maltezen zelf zo liefdevol van hun eiland zeggen .
Dit zijn twee diamanten van eilanden die snel in de Europese Unie moeten worden opgenomen .
Hun economische prestaties zijn uitstekend en hun economische relaties staan op een hoog niveau .
In dit gebied zal de Europese Unie kunnen laten zien dat zij haar politieke wil weet door te zetten .
Gezien de eensgezindheid hoef ik hier echter niet lang over uit te weiden en daarom wil ik tot slot slechts een korte opmerking richten aan de fungerend voorzitter van de Raad .
In uw toespraak zaten her en der wat eigenaardigheden .
Hopelijk was dit te wijten aan de vertaling , en zult u dit straks in uw antwoord rechtzetten .
Mijnheer de Voorzitter , ik ben de laatste spreker en daarom wil ik een vraag stellen aan de heer Seixas da Costa en de heer Verheugen , als de heer Verheugen zijn koptelefoon tenminste op wil zetten en interesse heeft voor hetgeen alle sprekers te zeggen hebben .
Dit is inderdaad een vraagstuk van twee gemeenschappen , maar het is niet in eerste instantie een vraagstuk van twee gemeenschappen .
Zoals veel sprekers al zeiden , hebben wij hier een bezetting , een bezetting door Turkije , door een kandidaat-land voor toetreding tot de Europese Unie , van een gedeelte van een ander kandidaat-land voor toetreding tot de Europese Unie .
Er is een bezettingsleger van 40.000 man en in Nicosia staat nog steeds een muur van Berlijn .
Wij kunnen ons dan ook niet beperken tot het vermelden van hetgeen in de besprekingen tussen Denktash en de president van de Republiek Cyprus wordt gezegd .
Ik wilde derhalve met name de heer Seixas da Costa , maar ook de heer Verheugen , vragen wat de Raad desbetreffend aan de orde zal stellen in de besprekingen met de Turkse regering met het oog op de Associatieraad .
Wat zult u aan de orde stellen in verband met de terugtrekking van het leger en de bijdrage van de Turkse regering aan de oplossing van de kwestie Cyprus ?
Ik wil u eraan herinneren dat het Hof van de rechten van de mens de Turkse regering heeft veroordeeld - en niet Denktash , niet de juridisch onbestaande " Turkse Republiek van Noord-Cyprus " , maar de Turkse regering - vanwege onteigening van Griekse bezittingen .
Daarom vraag ik u welke vraagstukken u aan de orde zult stellen met het oog op de Associatieraad , welke bijdrage zult u van Turkije verlangen met het oog op een oplossing voor de kwestie Cyprus ?
Mijnheer de Voorzitter , geachte afgevaardigden , ik heb oplettend geluisterd naar wat hier is gezegd .
Vooral de emotioneel geladen verwijzingen naar de kwestie-Cyprus , en met name de oproep tot eerbiediging van de op Cyprus geldende legaliteit , hebben mijn aandacht getrokken .
De Europese Unie erkent deze legaliteit aangezien zij de resoluties van de Veiligheidsraad van de Verenigde Naties terzake onderschrijft .
Mijnheer Wurtz , de Raad bewaart geen dubbelzinnig stilzwijgen op dit punt .
Integendeel , de wijze waarop de Raad de huidige situatie op Cyprus interpreteert , geeft blijk van een uitgesproken verantwoordelijkheidszin .
Het waren uitgerekend deze situatie en deze interpretatie die de Raad er eind 1997 in Luxemburg toe aanzetten een aanvang met het toetredingsproces van de Republiek Cyprus te maken .
U begrijpt wellicht dat de regeringen - en hiermee bedoel ik alle regeringen , zonder enige uitzondering - in het kader van concrete internationale onderhandelingen verplicht zijn de meer of minder emotionele benadering van dit soort problemen ter zijde te schuiven en meer flexibiliteit aan de dag te leggen .
De emotionele aanpak zorgt er ongetwijfeld voor dat wij de menselijke dimensie van het probleem niet uit het oog verliezen , maar wij moeten tegelijkertijd wel goed beseffen dat een rationele verwoording van de politieke standpunten en een flexibele houding bij de onderhandelingen de beste garantie bieden om oplossingen te vinden waarmee schijnbaar onverzoenbare tegenstellingen kunnen worden overbrugd .
Het zijn overigens deze meningsverschillen die in het verleden voor talrijke tragedies hebben gezorgd .
Wie ook de schuldigen mogen zijn - en het ligt niet in onze bedoeling een lijst van verantwoordelijken op te stellen , daar de resoluties van de Verenigde Naties wat dat betreft duidelijk genoeg zijn - wij moeten mijns inziens nu onze emoties op zij schuiven en resoluut voor een rationele aanpak kiezen , zodat wij de kansen die deze nieuwe situatie biedt ten volle kunnen benutten .
De Europese Raad van Helsinki heeft de moed gehad een reeks beslissingen te nemen en mijns inziens heeft hij met een aantal onderdelen van deze beslissingen duidelijk tot uiting gebracht dat hij deze kansen wil benutten .
De deur naar een oplossing staat derhalve reeds op een kier , zoals ik aan het begin van mijn eerste betoog heb gezegd .
Als wij in deze bijzonder delicate en gevoelige onderhandelingsfase gaan zoeken naar de oorzaak van de spanningen , zullen wij beslist geen concrete resultaten bereiken .
Wij moeten daarentegen voor een discreet optreden kiezen dat de speciale vertegenwoordiger van de secretaris-generaal van de Verenigde Naties steunt in zijn taak .
De Europese Unie heeft op dit punt een eenduidig standpunt in genomen .
Geachte afgevaardigden , volgens mij moet u geen bijbedoelingen zoeken achter bepaalde uitspraken die de Raad tijdens zijn betoog of in ongeacht welke andere omstandigheden heeft gedaan .
Dat is zinloos .
Het gaat er ons hier in dit Parlement niet om wat al dan niet politiek correct is .
Het gaat ons er om wat op internationaal vlak rechtvaardig is .
Het gaat ons om de concrete standpunten die de Raad hierover in de loop der tijd op coherente wijze heeft ingenomen en die de Commissie nauwgezet , aandachtig en pragmatisch heeft opgevolgd .
Op dit moment wordt gewezen op de noodzaak de Noord-Cyprische gemeenschap tot op zekere hoogte te betrekken bij de informatie-uitwisseling , en wel met het oog op de toekomstige toetreding tot de Europese Unie van de Republiek Cyprus .
Wij moeten echter goed begrijpen dat dit voorstel enkel tot doel heeft een praktische formule te vinden die ons toelaat de weg naar een politieke oplossing vrij te maken .
Het ligt zeker niet in onze bedoeling uitvluchten te bedenken of via praktische oplossingen modellen in het leven te roepen die een politieke erkenning mogelijk maken .
Ik meen te mogen stellen dat de Raad van de Europese Unie in de loop der tijd duidelijk heeft bewezen dat hij zich met dit standpunt niet kan verzoenen .
De Raad heeft bij het nemen van zijn beslissingen steeds blijk gegeven van een enorme verantwoordelijkheidszin .
Helsinki is hiervan naar onze mening een duidelijk voorbeeld .
De wijze waarop wij in het kader van het toetredingsproces betrekkingen met de Republiek Cyprus hebben aangeknoopt , wordt overigens door de autoriteiten van de Republiek Cyprus zelf als opbouwend ervaren .
Het heeft derhalve geen zin bijbedoelingen achter onze intenties te zoeken .
Mijnheer de Voorzitter , dames en heren , ik dank u voor dit bemoedigende debat .
Hieruit blijkt dat de meeste afgevaardigden het met het beleid van de lidstaten en van de Commissie eens zijn .
Ik wil kort nog enkele punten belichten waarover verduidelijking is gevraagd .
In de eerste plaats is er de kwestie van de rubrieken 4 en 7 .
In Berlijn is tijdens de onderhandelingen over Agenda 2000 een speciale rubriek , de bekende rubriek 7 , gecreëerd .
Ze betreft uitsluitend de zich in een overgangsfase bevindende landen van Oost- en Midden-Europa .
Malta , Cyprus en Turkije horen daar niet bij .
Mevrouw Schroedter noemt dat een gebrek aan samenhang .
U moet de toenmalige voorzitter van de Raad , die u toch zeer goed kent , eens vragen wat de oorzaak van dat vermeende gebrek aan samenhang is .
Ook ik was bij die zaak betrokken .
Ik geloof niet dat het om een gebrek aan samenhang gaat .
De reden voor dat besluit was dat er voor de Oost- en Midden-Europese landen een bijzonder instrument moest zijn , omdat het toetredingsproces voor die landen in andere omstandigheden verloopt dan voor Malta en Cyprus .
Toch heb ik begrip voor de hier naar voren gebrachte argumenten .
De Commissie zal proberen met uw wensen rekening te houden .
Aangezien het hier echter om Agenda 2000 en de financiële vooruitzichten gaat , is daarvoor een wijziging van de financiële vooruitzichten nodig .
Die is nog niet mogelijk geweest .
Ter verduidelijking : als wij het geld van rubriek 4 naar rubriek 7 overhevelen , heeft dat voor de begroting uiteindelijk geen gevolgen .
Rubriek 4 wordt dan kleiner , rubriek 7 in dezelfde mate groter .
Rubriek 7 kan onmogelijk worden verhoogd zonder dat rubriek 4 wordt verlaagd .
Ook het Parlement kan niet uitgeven wat het niet heeft , tenminste niet zolang er geen drukpers voor eurobiljetten in de kelder staat !
Het vredesproces in Cyprus was altijd al met de toetredingsonderhandelingen verbonden .
De Commissie en de Raad hebben altijd al voor gemeenschappelijke projecten van de twee Cyprische gemeenschappen geijverd .
Zoals u weet , hebben ze op dat punt nog geen succes geboekt .
Mij werd gevraagd of er nu aanwijzingen in die richting zijn .
Mevrouw Rothe , laat ik het zo uitdrukken : ik ben ervan overtuigd dat de kadervoorwaarden voor zulke akkoorden sterk zijn verbeterd .
Beloftes werden nog niet gedaan .
Ik verwacht die ook niet voor het begin van rechtstreekse besprekingen .
Die volgen later .
De kadervoorwaarden zijn veranderd omdat met de besluiten van Helsinki enkele nieuwe mogelijkheden zijn ontstaan , maar vooral ook omdat de betrokkenen hun politieke strategieën ingrijpend hebben gewijzigd .
De zwakheid van het oude standpunt , volgens welke Cyprus alleen kon worden opgenomen als het politieke conflict was opgelost , was dat de Turkse gemeenschap op Cyprus daardoor niet werd aangespoord om mee te werken .
Ze hoefde alleen maar onderuit te zakken en af te wachten .
Dan had Cyprus lidmaatschap wel op zijn buik kunnen schrijven .
Nu moet de Turkse gemeenschap ernstig rekening houden met het risico dat Cyprus in de Europese Gemeenschap wordt opgenomen en dat de Griekse gemeenschap daarvan op het gebied van welvaart en veiligheid de vruchten plukt , terwijl de op die terreinen toch al ver achterliggende Turkse gemeenschap nog verder terugvalt .
Ik ben ervan overtuigd dat er na Helsinki veel meer redenen zijn dan vroeger om het toetredingsproces te koppelen aan het streven naar een oplossing van het conflict .
Dat was ook de bedoeling .
Mevrouw Rothe , sedert Helsinki zijn nog maar enkele weken verstreken en het is dus nog te vroeg om een oordeel uit te spreken .
Er is echter geen reden om aan te nemen dat deze nieuwe aanpak zal mislukken .
Er is geen reden voor mislukking .
Ik kan nog niet met zekerheid zeggen dat wij zullen slagen , maar de voorwaarden voor een volgende stap zijn beslist beter dan vroeger .
Een laatste punt is dat de kwestie-Cyprus in onze besprekingen met Turkije zeker een rol speelt .
Ik heb de Turkse minister van Buitenlandse Zaken tijdens onze ontmoeting enkele weken geleden in Brussel verzocht in deze kwestie een constructieve houding aan te nemen .
Ik wil er alleen op wijzen dat wij er niet honderd procent zeker van kunnen zijn - ik ben dat in elk geval niet - dat het voor Ankara bij wijze van spreken voldoende is op de knop te drukken om de situatie in Cyprus ten goede te keren .
Zo eenvoudig is het allang niet meer .
Wij zullen in dialoog met de twee gemeenschappen grote inspanningen moeten doen om ze tot een vergelijk te brengen .
Wij beschikken over de middelen en programma ' s om dat te doen .
Ik moet u duidelijk zeggen dat ik deze financiële verordening , die u ter goedkeuring wordt voorgelegd , nodig heb om aan de slag te kunnen gaan .
De verordening vormt het rechtskader om de prioriteiten van het toetredingspartnerschap met Malta en Cyprus te kunnen uitvoeren .
Zonder rechtsgrondslag kan ik niets beginnen .
Als het gehekelde gebrek aan samenhang hiermee iets te maken heeft , moet ik erop wijzen dat deze verordening niets meer dan een rechtskader is .
De invulling ervan vindt u in de vorig jaar door de Commissie en de Raad vastgestelde prioriteiten van de toetredingspartnerschappen , die nu in de programma ' s en het beheer van de projecten concrete gestalte krijgen .
Het Europese beleid vertoont op vele terreinen een gebrek aan samenhang .
Op dit terrein hebben de Commissie en de Raad echter een duidelijk , transparant en samenhangend beleid ontwikkeld .
Mijnheer de Voorzitter , mijnheer de voorzitter van de Raad , nu de heer Verheugen ons op uiterst samenhangende wijze heeft uitgelegd dat het gebrek aan samenhang te wijten was aan de bevoegdheid van de toenmalige voorzitter van de Raad en zijn staatssecretaris voor Europese zaken , kunt u ons en de heer Verheugen misschien helpen bij het nemen van dit besluit hier .
Het zou nuttig zijn als de voorzitter van de Raad mijn vragen over de financiële vooruitzichten tot 2004 en over rubriek B-7 positief kon beantwoorden , of tenminste kon zeggen dat het Portugees voorzitterschap van de Raad iets aan het gebrek aan samenhang zal proberen te doen .
De heer Verheugen zal zich daarvoor in de Commissie inspannen .
Mijnheer de Voorzitter , de kwestie die hier door mijn vriend , de heer Elmar Brok , is opgeworpen , zal door de Raad worden onderzocht .
Ik ben nochtans van oordeel dat de kritiek op het vorige voorzitterschap onterecht is .
Mijns inziens heeft het desbetreffende voorzitterschap bij de vaststelling van de financiële vooruitzichten uitstekend werk verricht , ongeacht de personen die bij deze werkzaamheden betrokken waren .
Hoe het ook zij , het gaat hier ongetwijfeld om een belangrijke kwestie en wij zullen dan ook niet nalaten in de Raad steun te geven aan de voorstellen van de Commissie .
Mijnheer de voorzitter van de Raad , de heer Brok had het eigenlijk over een voorzitterschap van nog langer geleden .
Mijnheer de Voorzitter , ik heb de heer Verheugen een concrete vraag over het financieringsinstrument MEDA gesteld .
Hij heeft die niet beantwoord .
Ik verzoek hem dat alsnog te doen , omdat onze houding bij de stemming over verschillende amendementen van zijn antwoord afhangt .
Mijnheer Poos , ik bied u mijn verontschuldigingen aan .
Toen u uw vraag stelde , was er enige verwarring .
Wat MEDA betreft , kunnen Malta en Cyprus aan de transregionale programma ' s deelnemen , maar niet aan de programma ' s voor de afzonderlijke landen , omdat hun inkomsten te hoog zijn .
Mijnheer Verheugen , ik dank u .
Het debat is gesloten .
De stemming vindt donderdag plaats .
 
Vragenuur ( Raad ) Aan de orde is het vragenuur voor vragen aan de Raad ( B5-0009 / 2000 ) .
Vraag nr .
1 van ( H-0022 / 00 ) : Betreft : Controle op de toegang van olietankers tot de communautaire wateren Na het ongeluk met de olietanker ERIKA zijn de Franse kusten ernstig verontreinigd door olievlekken .
Welke maatregelen wil de Raad nemen om controle uit te oefenen op de toegang tot de communautaire wateren van olietankers die onder goedkope vlag varen en niet aan de communautaire veiligheidsnormen voldoen ?
Mijnheer de Voorzitter , geachte afgevaardigden , de Raad heeft op 24 januari jongstleden de gevolgen van het ongeluk met de vorige maand vergane olietanker Erika onderzocht .
De Raad heeft toen , in aansluiting op de algemene ontsteltenis die de rampzalige gevolgen van dit ongeval heeft veroorzaakt , zijn bezorgdheid geuit over de veiligheid van olietankers en het vraagstuk van de milieubescherming dat daarmee verband houdt .
De Raad is niet ongevoelig voor dit soort problemen en hij heeft dan ook gewezen op de noodzaak aanvullende maatregelen te treffen .
Tevens werd onderstreept dat de Raad dringend nieuwe maatregelen op communautair vlak moet nemen , alsmede maatregelen in de context van de in internationale organisaties verrichte werkzaamheden .
Zoals u weet , verplicht de huidige communautaire wetgeving de havenautoriteiten ertoe inspecties aan boord van alle buitenlandse schepen uit te voeren , met inbegrip van de schepen die onder goedkope vlag varen , en de afvaart te beletten van alle schepen die niet aan de internationale normen voldoen .
Er bestaat een richtlijn uit 1995 over deze kwestie .
Met het oog op de toekomst heeft de Raad erop gewezen dat het overleg in de Commissie spoedig tot een mededeling over de veiligheid van olietankers en tot nieuwe voorstellen ter versterking van de controle en ter verbetering van de door de controleorganen geleverde diensten moet leiden .
Wij zijn tevens voornemens de regelgeving betreffende de structuur van olietankers die communautaire havens aandoen te verscherpen .
Deze dossiers vallen onder de bevoegdheid van de Raad van ministers van Vervoer .
Ik kan u derhalve namens de Raad verzekeren dat wij absolute voorrang zullen verlenen aan de voorstellen die de Commissie op dit gebied naar alle waarschijnlijkheid zal indienen .
Op deze manier willen wij de bescherming van het milieu bevorderen .
Uiteraard zal ook dit Parlement de gelegenheid krijgen zich over de desbetreffende voorstellen uit te spreken aangezien op deze kwestie de medebeslissingsprocedure van toepassing is .
Het verheugt mij dat de Raad over deze kwestie nadenkt .
De voorzitter van de Raad komt uit Portugal , en dat land loopt direct gevaar iets dergelijks mee te maken .
Als we te lang nadenken , zou het kunnen gebeuren dat er nog voor de zomer een tanker in soortgelijke omstandigheden voor de kust van de Algarve vergaat , waardoor het zomertoerisme in Portugal in elkaar zou storten .
Als de stroming een beetje meewerkt , zou de olievlek ook nog bij Madera terecht kunnen komen - want de zeestroom gaat die kant op - en zou ook het toerisme op de Canarische Eilanden kapot kunnen worden gemaakt .
Vindt de voorzitter van de Raad niet dat er genoeg is nagedacht en dat we , aangezien we tegenwoordig over de middelen beschikken om dit soort tankers op volle zee te controleren , op dit vlak harde maatregelen moeten gaan treffen ?
Het verhaal van de Erika is haast komisch : een Frans schip dat onder de goedkope Maltese vlag vaart , met een Hindoe-bemanning , een bewijs van zeewaardigheid dat is afgegeven door Italië , in Sicilië , en dat de laatste maal geloof ik in Bulgarije was geïnspecteerd .
Het schip was zinkende , en de kapitein zag dat het schip zonk en dat het geeneens de volgende haven zou bereiken .
Dit soort dingen mogen we niet toelaten , mijnheer de voorzitter .
Zowel uw land als het mijne - Spanje - kunnen er vreselijke schade door lijden .
Mijnheer de afgevaardigde , ik deel uiteraard uw bezorgdheid en moet toegeven dat de huidige situatie voor een kuststaat , zoals het land dat momenteel het voorzitterschap bekleedt , uiteraard bijzonder verontrustend is , temeer daar wij zelf geen olietankers hebben .
Wij beschikken echter in dit opzicht over een wetgevend referentiekader en daarmee moeten wij leven .
Het gaat hierbij om de richtlijn van 1995 en het geheel van regels dat daarvan deel uitmaakt .
Misschien is het mogelijk de speelruimte die deze regelgeving biedt beter te benutten .
Wij moeten ons op dit gebied afstemmen op de realiteit , hetgeen wil zeggen dat wij moeten inspelen op de feiten .
Gelet op de ernst van de situaties die zich in dit opzicht voordoen , mogen we al blij zijn dat de autoriteiten reageren en besloten hebben de bestaande wetvoorschriften aan een grondige analyse te onderwerpen .
Ook de intenties van de Commissie in dit verband zijn positief .
Zij wil immers de toepassing van de richtlijn van 1995 versterken .
De Raad van zijn kant is voornemens deze kwestie in de Raad van Vervoer prioritair te behandelen .
Het ligt met name in onze bedoeling de afwikkeling van dit dossier te bespoedigen .
Wij hopen van harte dat ook het Europees Parlement in het kader van de medebeslissingsprocedure haast zal maken met de afhandeling van deze kwestie .
Mijnheer de Voorzitter , in Kotka , Finland , ligt momenteel een schip dat chemicaliën vervoert en onder buitenlandse vlag vaart .
Het schip ligt buiten de haven voor anker , omdat de staat waarin het verkeert een veiligheidsrisico vormt voor de haven en zijn directe omgeving en omdat de controle op de toestand van dit schip niet kan worden voltooid bij gebrek aan een betaler .
Heeft de Europese Unie mogelijkheden om een uniform controlesysteem in te voeren , waarmee ook kan worden gegarandeerd dat de inspectie van schepen die onder buitenlandse vlag varen en die niet in staat zijn zelf voor de kosten op te draaien , wordt betaald uit communautaire middelen ?
Mevrouw de afgevaardigde , u begrijpt wellicht dat ik momenteel niet over de nodige informatie beschik om u een concreet antwoord te geven .
De informatie die ik tot mijn beschikking heb , heeft betrekking op de richtlijn van 1995 , die niet in dit soort maatregelen voorziet .
U mag er echter zeker van zijn dat de Raad u specifieke informatie zal verstrekken over de mogelijkheden die op het door u genoemde geval van toepassing zijn .
Vraag nr .
2 van ( H-0024 / 00 ) : Betreft : Hoge kindersterfte in Kosovo Volgens de meest recente cijfers die de Wereldgezondheidsorganisatie aan de VN heeft doorgegeven heeft Kosovo de hoogste kindersterfte in Europa .
Bijna de helft van de premature baby ' s sterven en als gevolg van de oorlog is er een sterke stijging van het aantal miskramen .
Zelfs voldragen baby ' s worden dysmatuur geboren .
Kan de Raad , in het licht van de humanitaire hulp die de Europese Unie verleent en de inspanningen van de heer B. Kouchner , zeggen welke maatregelen hij heeft genomen om voor de vrouwen van Kosovo het recht op moederschap te verzekeren alsook de gezondheid van de zwangere en pas bevallen vrouwen en baby ' s ?
Mijnheer de Voorzitter , mevrouw Karamanou heeft hier een bijzonder ernstige zaak te berde gebracht die wij niet zomaar kunnen verdoezelen .
Wij zijn ons terdege bewust van de complexe , ronduit dramatische humanitaire situatie die Kosovo in haar greep houdt , alsmede van het probleem in verband met de uit Kosovo zelf afkomstige ontheemden .
Dit alles heeft uiteraard een zeer ongunstige weerslag op de gezondheid van de kinderen en op het sterftecijfer .
De Europese Unie heeft een aanzienlijke bijdrage aan de door de internationale gemeenschap verleende humanitaire hulp geleverd .
Zoals u weet , heeft de Europese Gemeenschap alleen voor de provincie Kosovo een totaal van 378 miljoen euro uitgetrokken .
Aan dit bedrag moeten de nationale bijdragen van de verschillende lidstaten worden toegevoegd .
De toegekende hulp omvat verschillende projecten op het gebied van de gezondheid en de gezondheidszorg en op het vlak van de waterzuivering .
Bovendien levert de Europese Unie , zoals u weet , een bijdrage aan het Hoge Commissariaat van de Verenigde Naties voor vluchtelingen .
In 1999 bedroeg deze 66,3 miljoen euro .
Ik veronderstel dat de geachte afgevaardigde weet dat de internationale donors het werk hebben verdeeld en dat de heropbouw van de gezondheidssector in Kosovo in handen van de Wereldgezondheidsorganisatie is .
Zoals blijkt uit haar verslagen , is deze organisatie zich ten volle bewust van de alarmerende situatie met betrekking tot de gezondheid van moeder en kind en stelt zij alles in het werk om de elementaire omstandigheden in de kraamklinieken en de ziekenhuizen te verbeteren .
Wij beseffen echter maar al te goed dat de huidige situatie sterk te wensen overlaat en dat de dynamiek en de omvang van de bestaande problemen een weerslag hebben op andere gebieden van de gezondheidssector , niet enkel op de gezondheid van het kind .
Het gaat in wezen om een politieke kwestie , niet om een louter technische kwestie .
Zij heeft immers alles te maken met het uitblijven van een oplossing voor de politieke situatie .
Bepaalde aspecten , ook dat moet gezegd worden , zijn te wijten aan het feit dat de internationale gemeenschap er tot dusver nog steeds niet in is geslaagd in Kosovo een multi-etnische samenleving tot stand te brengen .
Dit onvermogen heeft uiteraard nefaste gevolgen voor de wederopbouw van het gezondheidsstelsel in de regio .
Ik dank u voor uw antwoord , mijnheer de fungerend voorzitter van de Raad .
Dat was een aanvulling op hetgeen gisteren commissaris Patten over dit onderwerp zei .
U noemde het bedrag van 378 miljoen euro voor het jaar 1999 .
In de praktijk is gebleken dat dit absoluut onvoldoende was om de mensen in Kosovo een enigszins fatsoenlijke situatie te garanderen , vooral op het gebied van de gezondheidszorg .
Bent u niet van mening dat het hoge sterftecijfer onder kinderen op zich al een schande is voor het Europees vasteland ?
Is dit op zich al niet voldoende om ons allen in het geweer te doen komen en te zorgen voor zo een efficiënt en omvangrijk mogelijke hulp ?
Voor de bombardementen was de situatie absoluut niet ideaal , integendeel , maar na de NAVO-interventie is de situatie wel duidelijk verslechterd , zowel wat het natuurlijk als het menselijk milieu betreft .
Zijn wij derhalve niet om morele redenen gedwongen menselijke omstandigheden te creëren voor de zwaar beproefde inwoners van Kosovo en vooral onze beloften gestand te doen ?
Mevrouw de afgevaardigde , ik geef grif toe dat alle inspanningen die op dit gebied in Kosovo zijn geleverd tot dusver ontoereikend zijn gebleken , en ik veronderstel dat niemand van ons daaraan ook maar enigszins twijfelt .
Ik wil deze kwestie niet in verband brengen met uw commentaar over de periode " voor " en " na " de interventie van de NAVO .
Waarschijnlijk zal dit thema later in het vragenuur aan bod komen .
Ik wil u er echter wel op wijzen dat de Europese Unie ervan overtuigd is dat zij op financieel gebied voor Kosovo de middelen heeft uitgetrokken die binnen haar mogelijkheden liggen .
Wij moeten begrijpen dat wij onze verantwoordelijkheid ten aanzien van de regio delen met de rest van de internationale gemeenschap .
Binnen deze algemene verantwoordelijkheid is voor de Europese Unie een bepaalde rol weggelegd .
Wij kunnen echter niet pretenderen in een ijltempo structuren te herstellen die , zoals mevrouw de afgevaardigde terecht heeft opgemerkt , ook tijdens de periode vóór de militaire actie in Kosovo te wensen overlieten .
Ik denk overigens niet , mevrouw de afgevaardigde , dat de militaire acties in Kosovo zulk een vernielende weerslag op de structuren van de gezondheidszorg hebben gehad dat men deze acties rechtstreeks verantwoordelijk kan maken voor de huidige omstandigheden .
Mijns inziens zijn deze voornamelijk toe te schrijven aan de dramatische situatie van de vluchtelingen , een samenspel van economische factoren en de algemene ontwrichting van de administratieve organisatiestructuur in Kosovo , waardoor niet in de basisbehoeften van de gezondheidszorg kan worden voorzien .
Dat is de fundamentele kwestie en daaruit vloeit de huidige situatie voort .
Zolang wij er niet in slagen een oplossing voor het politieke probleem te vinden , hetgeen op grond van de resolutie van de Verenigde Naties moet gebeuren , zullen wij noch de gezondheidsproblemen van de kinderen , noch de andere ontwikkelingsproblemen van de regio kunnen oplossen .
Ik wil het debat toch even uitbreiden naar de toestand in Mitrovica .
Daar heeft de internationale gemeenschap ook met medewerking van Europa het ziekenhuis opnieuw opgebouwd maar het ligt in het noordelijke gedeelte van de stad , zodat de toegang tot dat ziekenhuis voor de Albanese Kosovaren bijzonder moeilijk is .
Dit betekent dus dat de Albanese Kosovaren verstoken blijven van enige medische hulpverlening .
Dat gebeurt ook elders in het land , zodat er spanning is tussen Albanese Kosovaren en Serviërs , dat niemand niemand meer vertrouwt en dat Albanezen niet door Serviërs wensen verzorgd te worden en omgekeerd .
Ik begrijp inderdaad dat u zegt , en u zegt het terecht , dat de Europese Unie in een groter internationaal samenwerkingsverband moet werken .
Maar waar zal u uw gewicht leggen ?
Wat zal u doen om ervoor te zorgen dat ook de Albanese Kosovaren in een ziekenhuis , onder meer in dat van Mitrovica , verzorgd kunnen worden ?
Het probleem van Mitrovica , mijnheer de afgevaardigde , heeft reeds veel stof doen opwaaien .
De door u genoemde stad verkeert in een uitzonderlijke situatie en gelukkig vinden de extreme interetnische spanningen die zich daar voordoen geen navolging in andere delen van het grondgebied van Kosovo .
Ik begrijp de bezorgdheid van de geachte afgevaardigde volkomen .
Toch zou ik u erop willen wijzen dat met de initiatieven van Bernard Kouchner de onderliggende gedachte van de resolutie van de Verenigde Naties wordt geëerbiedigd .
Zij hebben tot doel de voorwaarden te creëren die nodig zijn om multi-etnische structuren tot stand te brengen die de verschillende gemeenschappen dienstig kunnen zijn , met inbegrip van de diverse administratieve structuren .
Ik ben van mening dat wij in dit opzicht niet overhaast mogen oordelen over mogelijke verantwoordelijkheden , aangezien hier verschillende factoren in het spel zijn .
De situatie in Mitrovica is bijzonder betreurenswaardig en de spanning is er buitengewoon groot .
Daarom beschouw ik de maatregelen die tijdens de afgelopen uren zijn genomen om de nodige veiligheidsvoorwaarden te creëren als een positieve stap .
Ik geeft echter toe dat wij niet over voldoende politie-eenheden beschikken - hetgeen wij overigens ten zeerste betreuren - om de voor de periode na de militaire interventie geplande acties uit te voeren .
Wij zijn er tot dusver immers niet in geslaagd interetnische mechanismen te ontwikkelen die de veiligheid van alle bevolkingsgroepen kunnen garanderen , met name wat de toegang tot de ziekenhuizen betreft .
Vraag nr .
3 van ( H-0027 / 00 ) : Betreft : Verwijzing van de NAVO naar het Internationaal Strafgerechtshof Mensenrechtenorganisaties , zoals het Waarnemingscentrum voor de mensenrechten van de VS , hebben al veel belastend materiaal tegen de NAVO verzameld over misdaden die verband houden met de bombardementen op Kosovo en Servië en zij willen een zaak aanhangig maken bij het Internationaal Strafgerechtshof in Den Haag .
Op grond van deze gegevens , waarvan er al een aantal zijn overgemaakt aan hoger genoemd gerechtshof , wordt de NAVO beschuldigd van " ernstige schendingen van het internationaal humanitair recht " en van " opzettelijke doodslag " .
Is de Raad van oordeel dat dergelijke beschuldigingen voor het Internationaal Gerechtshof moeten worden gebracht en dat een uitvoerig gerechtelijk onderzoek moet worden ingesteld ?
Indien een gerechtelijk onderzoek wordt ingesteld naar de beschuldigingen die de NAVO ten laste worden gelegd , wat zal er dan gebeuren met de Hoge vertegenwoordiger voor het GBVB , die tijdens de periode in kwestie secretaris-generaal van de NAVO was ?
Bestaat er een procedure om hem uit deze functie te schorsen totdat het gerechtelijk onderzoek naar de beschuldigingen is afgerond ?
Mijnheer de Voorzitter , de vraag van de heer Alexandros Alavanos roept eerst en vooral een beschouwing van algemene aard op .
De Raad heeft reeds verschillende malen zijn overtuiging uitgesproken dat de strenge maatregelen van de NAVO noodzakelijk en volkomen gerechtvaardigd waren , gezien de extremistische en onverantwoorde acties die een duidelijke schending van de resoluties van de VN-veiligheidsraad inhielden .
Ik begrijp dat de interventie van de NAVO en de legitimiteit van deze actie voor verschillende interpretaties vatbaar zijn .
Iedereen is vrij om zich hierover een eigen mening te vormen .
Ook in mijn land hebben de verschillende parlementaire fracties uiteenlopende standpunten ingenomen .
Gedane zaken nemen echter geen keer .
Één ding is duidelijk .
De Raad is van oordeel dat de luchtaanvallen van de Noord-Atlantische Verdragsorganisatie op de Federale Republiek Joegoslavië tot doel hadden een einde te maken aan de door het regime van Belgrado in Kosovo veroorzaakte humanitaire catastrofe .
Deze doelstelling werd uitdrukkelijk geformuleerd in het standpunt dat op 8 april in Luxemburg formeel door de Raad Algemene Zaken werd vastgesteld .
De door de NAVO getroffen maatregelen zijn allerminst het gevolg van een lichtzinnige beslissing .
Daar dient op gehamerd te worden .
Zij waren onze laatste toevlucht toen bleek dat alle diplomatieke mogelijkheden waren uitgeput en de autoriteiten van Belgrado hun strijdkrachten begonnen te verzamelen om de Albanezen van Kosovo uit hun land te verdrijven .
De geachte afgevaardigde is wellicht op de hoogte van het feit dat officier van justitie Del Ponte tijdens haar recente bezoek aan het hoofdkwartier van de NAVO heeft onderstreept dat het Internationale Strafgerechtshof verplicht is alle ingediende beschuldigingen te onderzoeken , met inbegrip van de met name door Canadese pacifistische groeperingen geuite beschuldigingen aan het adres van de NAVO .
De bedoeling is dat telkens wanneer een beschuldiging wordt ingediend een onderzoek volgt .
Hoe het ook zij , ik heb hier een verklaring van de officier van justitie bij me waarin zij te kennen geeft dat er momenteel in het bureau van de officier van justitie van het Internationale Strafgerechtshof voor het voormalige Joegoslavië geen onderzoek naar de NAVO loopt en dat er geen formeel gerechtelijk onderzoek naar de acties van deze organisatie in het conflict-Kosovo is ingesteld .
De officier van justitie heeft alle informatie geregistreerd die tijdens de afgelopen zes maanden werd ingediend door particulieren of groepen die een onderzoek naar de acties van de NAVO tijdens het conflict in Kosovo eisten .
Uiteraard zal ook ongeacht welke andere informatie worden bestudeerd .
De officier van justitie zal dan te zijner tijd meedelen of er al dan niet voldoende reden is om een gerechtelijk onderzoek in te stellen .
Tot dusver heeft de officier van justitie besloten op crimineel gebied geen enkele van de tegen de NAVO geuite beschuldigingen in aanmerking te nemen .
Ik dank de fungerend voorzitter , maar ik ben het niet met hem eens als hij zegt dat de NAVO-interventie tot doel had een humanitaire ramp te stoppen .
Nu voltrekt zich namelijk ook een humanitaire ramp in Kosovo : na de hel van Milosevic is de hel van de UCK en de NAVO-legers losgebarsten .
Als de fungerend voorzitter goed kijkt , ziet hij dat de helft van de vragen waar hij vandaag op moet antwoorden , over Kosovo gaan .
Dat belette de fungerend voorzitter niet te zeggen dat de kwestie in verband met het gerechtelijk onderzoek door het Internationaal Strafgerechtshof voor oorlogsmisdaden naar de beschuldigingen van Canadese en andere pacifistische organisaties aan het adres van de NAVO , nog hangende is .
De fungerend voorzitter heeft niet geantwoord op mijn vraag .
Deze was als volgt : laten wij ervan uitgaan dat dit gerechtelijk onderzoek van start gaat .
Daarin is de belangrijkste , of in ieder geval een van de belangrijkste ondervraagden , en mogelijk schuldigen , de heer Solana , die nu hoge vertegenwoordiger is van het gemeenschappelijk buitenlands en veiligheidsbeleid van de Europese Unie .
Laten wij er eveneens van uitgaan dat de officier van justitie van de rechtbank , besluit tot opening van een gerechtelijk onderzoek .
Moet de heer Solana dan niet als hoge vertegenwoordiger voorlopig worden geschorst , tenminste zolang niet is gebleken dat hij vrijuit gaat ?
Mijnheer de afgevaardigde , indien een dergelijke actie tegen de NAVO wordt ondernomen en indien deze actie tegen de persoon van Javier Solana wordt gericht , moeten wij ervan uitgaan dat Javier Solana toentertijd een bepaalde functie uitoefende en nu een bepaalde functie uitoefent .
De functies die hij nu uitoefent , hebben niets te maken met de functies die hij op dat moment als secretaris-generaal van de NAVO uitoefende .
Het spreekt vanzelf dat de Europese Unie geen maatregelen zal treffen zolang geen enkele internationale gerechtelijke instantie aantoont dat de beschuldigingen aan het adres van Javier Solana gerechtvaardigd zijn .
Het ziet er vooralsnog niet naar uit dat dit zal gebeuren .
Mijnheer de Voorzitter , ik denk dat de heer Alavanos de NAVO voor de heer Milosevic neemt en omgekeerd .
De heer Milosevic hoort te verschijnen voor het oorlogstribunaal en de NAVO verdient de Sacharovprijs !
Ik wil de Raad echter iets heel anders vragen .
Hoe staat het met de administratie , justitie en vooral politie in Kosovo ?
Zoals u al zei , staan wij voor een catastrofe en doet niemand daar wat aan .
Wij moeten onverwijld maatregelen nemen .
Ik zou willen beginnen met te zeggen dat ik het ten volle eens ben met de prioriteiten die de heer Posselt in verband met de identificatie van de persoonlijke verantwoordelijkheid stelt .
Wat de rechtsstructuur in Kosovo betreft , hebben wij Bernard Kouchner meermaals de grote moeilijkheden horen beschrijven die de oprichting van een administratieve structuur en een rechtssysteem in de weg staan .
De eerste stappen hiertoe werden , zoals wij allen weten , reeds een aantal maanden geleden gezet .
De problemen waarmee Bernard Kouchner tijdens de totstandbrenging van deze administratieve structuur te kampen heeft , en dan vooral de financiële problemen , zijn ons allen bekend .
De grootste moeilijkheid wordt echter gevormd door de aanwerving van politiemachten die in het dagelijkse leven voor de openbare veiligheid moeten instaan .
Het betreft hier een verantwoordelijkheid , mijnheer de afgevaardigde , waarover binnen de Europese Unie druk overleg wordt gepleegd .
Zo werd deze kwestie afgelopen maandag tijdens de behandeling van de kwestie-Kosovo door de Raad Algemene Zaken herhaaldelijk onderstreept .
Er werden verschillende verklaringen afgelegd en de lidstaten die zich ertoe verbonden hebben politiemachten beschikbaar te stellen , werden ertoe aangemaand hun belofte na te komen .
Sommige lidstaten argumenteerden dat zij reeds militaire strijdkrachten ter plekke hebben en dat zij de beloofde politie-eenheden niet zo snel kunnen aanvullen als wenselijk is .
Desondanks is iedereen zich er volkomen van bewust dat de genoemde omstandigheid de werkzaamheden van Bernard Kouchner en de regulering en normalisering van de administratieve organisatie in Kosovo aanzienlijk hindert .
Deze vaststelling geldt vooral voor het rechtssysteem en de politiemacht .
Ook de pogingen om interetnische structuren tot stand te brengen worden hierdoor uiteraard bemoeilijkt .
Wij allen beseffen eveneens dat dringend maatregelen moeten worden getroffen om te vermijden dat de spanningen die zich enkele uren geleden hebben voorgedaan , de regel worden en naar andere delen van Kosovo overslaan .
Hoewel dit punt uiteraard in de context van de NAVO thuishoort , kan de Europese Unie zich zonder problemen met deze kwestie identificeren aangezien zij het standpunt van de NAVO terzake ten volle deelt .
Om misverstanden te vermijden is het belangrijk dat de houding van de Raad op dit punt voor iedereen duidelijk is .
De geachte afgevaardigde is zich er wellicht van bewust dat het bijzonder moeilijk is tijdens een militaire actie specifieke doelwitten te selecteren , vooral dan vanuit de lucht .
Hij weet wellicht ook dat er afgezien van de militaire doelen nog een reeks andere doelwitten wordt geviseerd , de zogenaamde infrastructurele doelwitten , teneinde de werking van het militaire materieel te belemmeren .
Uiteraard zijn we hiermee op een punt aangekomen of beter gezegd in een schemerzone beland waarin de afgevaardigde mij zal zeggen dat bruggen , wegen en spoorlijnen civiele doelwitten zijn , terwijl anderen in dit verband van militaire doelwitten spreken omdat zij de militaire eenheden , zoals de strijdkrachten van de heer Milosevic in Kosovo , in hun aanvalsacties steunen .
Het is dit verschil in interpretatie van bepaalde doelwitten dat ons scheidt .
Helaas werden er tijdens de luchtaanvallen van de NAVO ook civiele sectoren getroffen , met name sectoren die grensden aan rechtstreeks door de bevolking bezochte infrastructurele zones , en zelfs residentiële wijken .
Iedereen heeft dat tijdens de militaire acties in Kosovo toegegeven .
Het is een bekend neveneffect van oorlog in het algemeen en de oorlog in Kosovo was geen perfecte oorlog , het was geen voorbeeldige oorlog , het was de enige mogelijke oorlog .
En het was een noodzakelijke oorlog .
Het was niet alleen de enige mogelijke oorlog , het was ook een noodzakelijke oorlog aangezien de internationale gemeenschap dringend een einde moest maken aan een volkomen onaanvaardbare en afkeurenswaardige agressie .
Mijnheer de afgevaardigde , ongeacht de interpretaties die men achteraf aan de feiten kan geven - het is overigens gemakkelijk a posteriori te oordelen wanneer men werkeloos toeziet - denk ik dat wij de negatieve gevolgen van de militaire actie van de NAVO in Kosovo moeten relativeren .
Hiertoe volstaat het even terug te blikken op de ontwikkelingen in Bosnië-Herzegovina en de straffeloosheid die uit de daar gecreëerde situatie en de voortzetting van deze straffeloosheid is gegroeid .
Vraag nr .
4 van ( H-0028 / 00 ) : Betreft : Turkse blokkade van Armenië De Europese Unie bevordert actief de sociale , economische en politieke betrekkingen met Armenië met behulp van de partnerschaps- en samenwerkingsovereenkomst die op 12 oktober 1999 werd ondertekend .
Welke stappen neemt de Raad om de Turkse regering ertoe over te halen de economische blokkade van Armenië op te heffen ?
Is het moment gekomen dat de Turkse regering de economische blokkade van Armenië zou moeten opheffen ?
Mijnheer de Voorzitter , de vraag van de geachte afgevaardigde heeft betrekking op een regionaal conflict en op het eerste gezicht beperkt het probleem zich tot de bilaterale betrekkingen tussen Armenië en Turkije .
Het spreekt nochtans vanzelf dat hier sprake is van een dieper liggend probleem , namelijk de kwestie-Nagorny Karabach en het conflict tussen Armenië en Azerbeidzjan dat , gezien de goede betrekkingen tussen Azerbeidzjan en Turkije , uiteraard in dit alles een rol speelt .
Wat de betrekkingen tussen de Europese Unie en Armenië betreft , want daar gaat het uiteindelijk toch om , wil ik hier onderstrepen dat de inwerkingtreding van de partnerschaps- en samenwerkingsovereenkomst in juli 1999 en de in dit kader in oktober gehouden bijeenkomst , aantonen dat de Europese Unie uitzonderlijk belang hecht aan de betrekkingen met Armenië .
Het ligt onder meer in onze bedoeling de economische betrekkingen uit te breiden , vooral op het gebied van de handel en de investeringen , en een bilaterale politieke dialoog op te starten met dit land dat in de subregionale context een belangrijke positie bekleedt .
Zoals ik reeds heb gezegd , is het probleem van Nagorny Karabach nog steeds niet opgelost , hetgeen uiteraard de stabiliteit in het zuiden van de Kaukasus allerminst ten goede komt .
Ons inziens moeten wij eerst en vooral alles in het werk te stellen om een oplossing voor dit conflict te zoeken .
De Europese Unie heeft reeds stappen ondernomen om dit proces te bevorderen .
Wij beseffen anderzijds ook dat Turkije in dit opzicht een constructieve houding moet aannemen en een belangrijke rol heeft te vervullen .
In december 1999 is Turkije , zoals u allen weet , tot de groep van kandidaat-landen toegetreden .
In het kader van deze nieuwe situatie zal de politieke dialoog met Turkije worden verdiept .
Onmiddellijk nadat wij het licht voor Turkije op groen hebben gezet , heeft het voorzitterschap van de Europese Unie , via mijn bemiddeling , een bezoek aan Ankara gebracht .
In onze boodschap aan de Turkse autoriteiten wordt duidelijk onderstreept dat de politieke dialoog moet worden versterkt en dat de belangrijke positie van Turkije binnen de regio ten volle dient te worden benut , met name met betrekking tot Centraal-Azië en de Kaukasus .
Zoals ik al zei , ligt Turkije in een belangrijke regio en neemt het een uitzonderlijke geostrategische positie in .
Daarom zullen wij in het kader van de geplande bevordering van onze politieke betrekkingen met Turkije gemeenschappelijke standpunten trachten te bereiken over internationale kwesties .
Wij hopen dat Turkije een constructieve en positieve houding zal aannemen .
Wij hopen met name dat Turkije in het kader van het politieke overleg dat aan het proces ter voorbereiding van de opening van toetredingsonderhandelingen voorafgaat zijn steun zal verlenen aan de verklaringen die de Europese Unie op het gebied van het gemeenschappelijk buitenlands en veiligheidsbeleid heeft afgelegd .
In dit geval zal Turkije , in aansluiting op ons standpunt terzake , de noodzaak onder mogen moeten zien dat een aanvaardbare oplossing voor het conflict in Nagorny Karabach wordt gevonden die zowel de legitieme aspecten van de houding van Armenië als de legitieme aspecten van de houding van Azerbeidzjan in zich verenigt .
Mijnheer de Voorzitter , ik dank de vertegenwoordiger van het voorzitterschap van de Raad voor zijn antwoord .
Ik vind het een beetje jammer dat er nu een driehoeksverhouding bestaat , hoewel wij van een bilaterale situatie zijn uitgegaan .
Wij steunen Armenië als partner en er zijn samenwerkingsakkoorden .
Onze steun helpt echter niet omdat Turkije het land economisch boycot en Armenië geen vooruitgang kan boeken .
Wij onderhandelen met Turkije over een eventuele toetreding .
Het is in ons aller belang dat iedere kandidaat-lidstaat vriendschappelijke betrekkingen onderhoudt met zijn buurlanden .
Kunt u Turkije niet meer onder druk zetten om een vreedzame oplossing mogelijk te maken en de Armeniërs uitzicht op samenwerking te bieden ?
De geachte afgevaardigde merkt terecht op dat wij onze betrekkingen met Turkije moeten benutten om ervoor te zorgen dat dit land in deze context een constructieve rol speelt .
In plaats van een deel van het probleem te zijn moet het met name een deel van de oplossing worden .
Nu de betrekkingen tussen Turkije en de Europese Unie een nieuwe weg zijn ingeslagen , wordt Turkije ertoe gedwongen een antwoord te geven op de standpunten die de Europese Unie op het vlak van het gemeenschappelijk buitenlands en veiligheidsbeleid inneemt .
Op deze manier - het heeft geen zin dit te verdoezelen - kunnen wij nagaan in hoeverre Turkije bereid is de prioriteiten van de Europese Unie op het gebied van de buitenlandse betrekkingen te respecteren .
Het spreekt vanzelf dat de betrekkingen met Armenië hiervan deel uitmaken .
Dat blijkt onder meer uit de overeenkomst die wij vorig jaar met dit land hebben gesloten .
Wij zijn van oordeel dat Turkije zich in het algemeen , los van de bilaterale standpunten die het ten aanzien van andere landen inneemt , aan de richtsnoeren van het buitenlands beleid van de Europese Unie moet houden , wil het de weg van de fundamentele waarden en het referentiekader van de buitenlandse betrekkingen van de Europese Unie bewandelen .
Bovendien zijn wij ervan overtuigd dat deze kwestie in de nabije toekomst een van de prioritaire punten zal zijn waaraan aandacht zal worden geschonken in de bilaterale betrekkingen tussen de Europese Unie en Turkije .
Omdat de vragen 5 en 6 over een soortgelijk onderwerp gaan , worden ze tezamen behandeld .
Vraag nr .
5 van ( H-0031 / 00 ) : Betreft : Verslechtering van de situatie in Kosovo In Kosovo wordt de volkerenmoord op de Servische bevolking en leden van andere etnische groepen voortgezet en nog uitgebreid , en alleen de Albanese bevolking ontsnapt hieraan .
De heer B. Kouchner heeft onlangs nog verklaard dat de politieke toestand en de veiligheid in het gebied veel te wensen overlaat .
Er zijn ook klachten over het feit dat resolutie 1244 van de VN niet wordt toegepast : enerzijds worden de bepalingen geschonden inzake het verlenen van waarborgen aan alle inwoners van Kosovo en anderzijds worden extremistische afscheidingsbewegingen aangemoedigd , niet in het minst door de aanstelling van de voormalige UCK-leider Hachim Thaçi als " premier ad interim " van Kosovo , alsook door het feit dat het UCK is uitgeroepen tot " beschermingskorps voor Kosovo " .
Wat zal de Raad in het licht hiervan doen om de resoluties van de VN en met name resolutie 1244 te doen naleven en te voorkomen dat de provincie Kosovo zich afscheidt van Servië ?
Vraag nr .
6 van ( H-0122 / 00 ) : Betreft : Etnische zuiveringsacties tegen Serviërs in Kosovo Sinds het einde van de bombardementen die de NAVO en de EU op Joegoslavië hebben uitgevoerd om een einde te maken aan de etnische zuiveringsacties tegen Albanese Kosovaren door Servië , en sinds de KFOR op 12 juni 1999 Kosovo is binnengetrokken , zijn 200.000 Serviërs uit de provincie verjaagd en 768 vermoord .
De etnische zuivering tegen Serviërs is uiteindelijk groter dan in omgekeerde richting het geval was .
De laatste tijd worden regelmatig Serviërs vermoord door de Albanees-Kosovaarse maffia .
Deze moorden blijven ongestraft .
Welke maatregelen wil de Raad treffen om een definitief einde te maken aan deze etnische zuivering en om de eerbiediging van de mensenrechten van alle inwoners van Kosovo , ongeacht hun ras of geloof , te waarborgen ?
Mijnheer de Voorzitter , zoals ik reeds naar aanleiding van een van de vorige vragen heb opgemerkt , is de situatie in Kosovo reden tot bezorgdheid .
Vandaar dat de Raad Algemene Zaken zich afgelopen maandag over dit probleem heeft gebogen .
De Raad heeft uitdrukkelijk zijn steun uitgesproken aan de inspanningen van de UNMIK en de vertegenwoordiger van de secretaris-generaal , de heer Bernard Kouchner , met name wat de totstandbrenging van een voorlopige administratieve structuur in Kosovo betreft .
Het is de bedoeling dat alle krachten in deze voorlopige structuur vertegenwoordigd zijn , ook zij die tot dusver hebben geweigerd er deel van uit te maken .
De hoge vertegenwoordiger voor het gemeenschappelijk buitenlands en veiligheidsbeleid van de Unie , de heer Javier Solana , heeft op de voornoemde bijeenkomst van de Raad van ministers van Algemene Zaken een evaluatieverslag voorgelegd .
Het is aan hem om voorstellen terzake te doen .
Hij dient met name maatregelen voor een interne reorganisatie te treffen die niet enkel een zekere versoepeling van de interetnische betrekkingen in de hand werken , maar tevens - zoals ik reeds naar aanleiding van een andere vraag heb opgemerkt - de inrichting van nieuwe politiestructuren en -systemen bevorderen .
Er dient met name vermeden te worden dat de situatie in Kosovo wat machtsmisbruik , drughandel en criminaliteit betreft volledig uit de hand loopt .
De aanwezige krachten zijn er tot dusver namelijk niet in geslaagd de toestand onder controle te krijgen .
Het spreekt dan ook vanzelf , mijnheer de afgevaardigde , dat de huidige situatie in Kosovo , en met name de vlucht uit Kosovo van de Servische bevolking en de overige etnische en religieuze minderheden , de Raad van ministers bijzonder verontrust .
Deze minderheden worden overigens maar al te vaak over het hoofd gezien wanneer de discriminatie in Kosovo aan de orde wordt gesteld .
De Raad heeft duidelijk zijn ontsteltenis en bezorgdheid uitgesproken over het intense interetnische geweld dat maar niet afneemt .
Zoals ik reeds met betrekking tot een van de voorgaande vragen heb gezegd , is de hervatting van de vijandelijkheden in Mitrovica weer eens een voorbeeld van het onvermogen om het gedurende vele decennia gevoede wantrouwen te overwinnen .
Wij bevinden ons momenteel in een van de fases van een proces dat in het verleden reeds talrijke andere fases heeft gekend en ik ben van oordeel dat wij de situatie steeds in het licht van de geschiedenis moeten bekijken .
De Raad van ministers van de Europese Unie heeft meermaals gepleit voor de totstandbrenging van een democratisch en multi-etnisch Kosovo overeenkomstig de bepalingen van resolutie 1244 van de Veiligheidsraad van de Verenigde Naties , en vooral voor een probleemloze en veilige terugkeer van alle vluchtelingen .
Voor ons , mijnheer de afgevaardigde , blijft resolutie 1244 in het kader van ons optreden in de regio een spilfunctie uitoefenen .
Ik wil graag dat dit voor iedereen duidelijk is , los van alle twijfels die deze resolutie kan oproepen .
Wat de schending van de resolutie betreft , kan ik u verzekeren dat de Raad elke uiting van geweld , vervolging en onverdraagzaamheid , ongeacht de daders , met klem veroordeelt .
Teneinde een antwoord te kunnen geven op de huidige situatie heeft de Raad de oprichting van de missie van de Verenigde Naties voor Kosovo , de UNMIK , ten volle gesteund .
De Raad heeft bijgedragen aan de begroting en heeft de verantwoordelijkheid voor de zogenaamde " IV pijler van de UNMIK " met betrekking tot de wederopbouw en het economische herstel op zich genomen .
Bij de evaluatie van de tot dusver door de UNMIK geboekte vooruitgang moet rekening worden gehouden met de bijzonder moeilijke omstandigheden waarin deze instantie werkzaam is .
Ik denk dan met name aan het immense aantal vluchtelingen en ontheemden dat opnieuw moet worden ondergebracht , de vernietiging van het grootste gedeelte van de infrastructuur , de radicale houding die nog steeds duidelijk in alle bevolkingsgroepen van Kosovo aanwezig is , de ineenstorting van de economie , de absolute afwezigheid van interne inkomsten en de implosie van de administratieve structuren , zowel op lokaal gebied en op het niveau van de districten , als wat het rechtsstelsel en het politiesysteem betreft .
Deze situatie is het resultaat van de oorlog en van tien jaar nalatigheid ten gevolge van de afschaffing door Belgrado van de autonomie in Kosovo .
Het betreft hier een fundamenteel gegeven .
Iedereen moet goed beseffen dat de toename van de etnische spanningen die tot de huidige situatie hebben geleid hun oorsprong vinden in de wijziging die de status van Kosovo binnen de Republiek Joegoslavië heeft ondergaan .
Dat is een kwestie die wij onder geen beding uit het oog mogen verliezen als wij althans willen vermijden dat de voorbije acties van de historische verantwoordelijken in de vergetelheid geraken .
In deze omstandigheden meen ik te mogen besluiten dat de UNMIK in samenwerking met de overige betrokken internationale instanties en organisaties een aantal vorderingen heeft gemaakt overeenkomstig de in resolutie 1244 vervatte doelstellingen , ook al is de situatie nog steeds verre van bevredigend .
De Raad steunt ook het besluit van de speciale vertegenwoordiger Bernard Kouchner om - zoals ik reeds heb gezegd - een voorlopige administratieve raad in te richten waarin alle etnische dimensies van Kosovo gezamenlijk vertegenwoordigd zijn .
De Europese Unie heeft de Serviërs van Kosovo ertoe opgeroepen de boycot van deze structuur te staken .
Zij moeten meewerken aan de totstandbrenging van een multi-etnische zone en binnen deze nieuwe administratieve structuren een eigen plaats innemen .
Anderzijds heeft de Europese Unie tevens de inspanningen van de UNMIK gesteund om in Kosovo een civiele politiemacht op de been te brengen .
Deze hebben tot doel het multi-etnische geweld te bestrijden en het nodige veiligheidsklimaat te creëren om te vermijden dat de niet-Albanese Kosovaren de provincie verlaten .
Ondanks de aanzienlijke bijdrage die de Europese Unie heeft geleverd , moeten wij helaas erkennen , zoals ik overigens reeds heb opgemerkt , dat de lidstaten er niet in zijn geslaagd agenten voor deze politiemacht ter beschikking te stellen , hetgeen uiteraard een nefaste weerslag op de organisatie van de openbare veiligheid heeft .
Ik heb ook reeds vermeld dat de lidstaten , overeenkomstig de conclusies van de Raad Algemene Zaken van 24 januari , momenteel alle mogelijke middelen aanwenden om extra politie-eenheden in te schakelen .
De Raad Algemene Zaken heeft dit standpunt overigens tijdens zijn laatste bijeenkomst bekrachtigd .
De versterking van de politiemacht speelt tevens een belangrijke rol in het kader van de toenemende dreiging die van de georganiseerde misdaad uitgaat .
De Commissie is voornemens de bestrijding van de georganiseerde misdaad op te nemen in haar hulpprogramma voor Kosovo voor het jaar 2000 en zij nodigt de lidstaten uit de specifieke hulp die zij in dit opzicht kunnen verlenen duidelijk te definiëren .
Voorts zijn wij van oordeel dat een groot gedeelte van de moeilijke situatie in Kosovo - ook hieraan kan nauwelijks worden getwijfeld - is toe te schrijven aan het gebrek aan stabiliteit van de omliggende landen .
Wij mogen niet verwachten dat wij de problemen in Kosovo kunnen oplossen zonder aan deze factor de nodige aandacht te besteden .
Indien wij er niet in slagen de politieke situatie in Albanië te stabiliseren - in verband hiermee is voorgesteld de Commissie de mogelijkheid te laten onderzoeken een stabilisatie- en associatieovereenkomst met Albanië te sluiten - indien wij er niet in slagen de situatie in de voormalige Joegoslavische Republiek Macedonië te stabiliseren en indien in de overige gebieden van het voormalige Joegoslavië geen geïntegreerde modellen totstandkomen , zullen wij ook geen autonome oplossingen voor Kosovo vinden .
De oplossing van de situatie in Kosovo is immers afhankelijk van de algemene situatie in de regio en van de algemene context waarin de toepassing van het stabiliteitspact plaatsvindt .
Mijnheer de Voorzitter , neemt u mij niet kwalijk , maar als men de vertegenwoordiger van de Raad hoort spreken , vraagt men zich wanneer er een einde zal komen aan al die schijnheiligheid en medeplichtigheid .
Hoe lang blijft men nog alles door de vingers zien ?
Ik weet wel dat men doet alsof zijn neus bloedt , maar Joegoslavië was een vreedzaam land , een belangrijke factor in de stabiliteit en de vrede .
Wij weten allen wat gebeurd is na de interventie van de NAVO , en aanvankelijk van Duitsland : het hek was van de dam .
Daarom is niet de regering van Belgrado verantwoordelijk , mijnheer de fungerend voorzitter , maar de NAVO zelf .
Verantwoordelijk zijn de imperialisten met hun interventies .
En wat gebeurt er nu ?
Wij zien dat resolutie 1244 van de Veiligheidsraad van alle kanten wordt geschonden .
Deze resolutie blijkt een val te zijn .
350.000 Serviërs , zigeuners en andere etnische groepen , met uitzondering van Albanese Kosovaren , zijn verdreven , 900 mensen zijn vermoord , 800 mensen zijn ontvoerd , 8 maanden na de interventie wordt de resolutie van de Veiligheidsraad constant en op brutale wijze geschonden .
De UCK werd niet in drie maanden tijd ontwapend , zoals in deze resolutie was gevraagd .
Maar dat niet alleen , de UCK heeft zich , dankzij de uitlatingen van de heer Kouchner in het Europees Parlement , met de meest moderne wapens kunnen uitrusten , en zichzelf uitgeroepen tot het " Corps ter bescherming van Kosovo " .
Aangezien de minister over de heer Kouchner sprak , moet ik tot slot zeggen dat de heer Kouchner met zijn 25 decreten zowel de soevereiniteit van Joegoslavië als de resolutie van de Veiligheidsraad schendt .
Hij heeft een aparte munt , een aparte rechtsspraak ......
( Spreker wordt door de Voorzitter onderbroken ) Wij moeten de werkelijkheid onder ogen zien , mijnheer de Voorzitter !
Mijns inziens heeft de geachte afgevaardigde geen vraag gesteld , maar zekerheden geuit .
De eerste zekerheid die ik hier voor dit Parlement wil aankaarten , is dat Belgrado niet verantwoordelijk zou zijn voor de in Kosovo ontstane situatie .
Ik wil dat dit voor iedereen duidelijk is .
Dit is een belangrijke verklaring aangezien deze impliceert dat de situatie in Kosovo het gevolg is van de imperialistische actie van de NAVO .
Dit is een wat zonderlinge interpretatie - maar anderzijds ook weer niet zo zonderling , aangezien ook door de Servische autoriteiten deze huldigen - hoewel ik veronderstel dat de afgevaardigde zich ervan bewust is dat er verschillende interpretaties mogelijk zijn en dat de internationale gemeenschap en de Raad van ministers van de Europese Unie er een andere mening op na houden .
Indien u resolutie 1244 als een valstrik beschouwt , mijnheer de afgevaardigde , begrijp ik niet waarom u alle schendingen van deze valstrik negatief interpreteert .
Het is best mogelijk dat resolutie 1244 niet perfect is , maar het is wel de resolutie die ons in de gelegenheid heeft gesteld een einde aan een welbepaalde situatie te maken .
De toepassing van deze resolutie wordt waarschijnlijk bemoeilijkt door het feit dat zij een zekere stabiliteit behoeft en daartoe hebben de heer Milosevic en zijn regime geenszins bijgedragen .
Ik geef grif toe , iets wat trouwens iedereen doet , dat het gedrag van bepaalde Albanees-Kosovaarse strijdkrachten in Kosovo sterk te wensen overlaat .
Maar mijns inziens heeft de heer Bernard Kouchner deze situatie en dit gedrag met klem veroordeeld .
Mijnheer de afgevaardigde , laten we er niet van uitgaan dat een van de partijen alle schuld draagt en laten we niet denken dat we tijdens de analyse van actuele situaties het verleden mogen vergeten .
Met name in het geval van de Balkan houden deze situaties - en dat weet de geachte afgevaardigde beter dan ik - grotendeels verband met het verleden en met de opeenstapeling van historische gebeurtenissen .
Niemand is hier onschuldig .
Deze situaties zijn , althans naar mijn mening , bijzonder duidelijk en wij moeten allen de nodige conclusies trekken en de verantwoordelijkheid voor ons stilzwijgen ten aanzien van het gedrag van de heer Milosevic op ons nemen .
Hij is immers een hele tijd lang ongestraft zijn gang kunnen gaan in Kosovo , met name vanaf het moment waarop hij deze provincie haar autonomie heeft ontnomen .
Ik wil de minster bedanken voor zijn antwoord , maar ik wil er ook op wijzen dat er , statistisch gezien , op dit moment meer geweld wordt gepleegd in Kosovo dan voor de NAVO-bombardementen .
Het is zorgwekkend dat de situatie door de bombardementen is verergerd , en het moet worden erkend dat de NAVO en de Europese Unie zich in deze maatregel hebben vergist .
De minster had het - volkomen terecht - over de schuld van de Joegoslavische regering , maar we moeten ook bedenken dat de geheime diensten van de VS , Duitsland , Frankrijk , Italië en Groot-Brittannië wapens en geld hebben verstrekt aan de UCK , aan een maffia , om zo de problemen in de regio aan te wakkeren .
Wij delen daarom allen in de schuld .
Ik wil u in dit verband een aanvullende vraag stellen : denkt u niet dat het goed zou zijn om de boycot tegen Servië op te heffen zodat de economische toestand in het gebied wordt genormaliseerd ?
Kosovo zou daar als provincie van Servië ook van profiteren .
Geachte afgevaardigde , ik heb moeite om een oordeel te vellen op basis van veronderstellingen van het type " wat zou er gebeurd zijn indien een bepaalde gebeurtenis niet had plaatsgevonden " .
Noch de geachte afgevaardigde , noch ikzelf weet hoe de toestand er momenteel in Kosovo zou uitzien , of wat er in Kosovo zou zijn gebeurd indien de NAVO geen bombardementen zou hebben uitgevoerd , en of de gevolgen van de agressieve en progressieve acties van Milosevic en zijn regering , die steeds ernstigere vormen begonnen aan te nemen , niet nog veel nefaster zouden zijn geweest voor Kosovo dan het huidige resultaat ...
Wat de opheffing van de sancties betreft , geachte afgevaardigde , zijn wij van mening dat de Europese Unie ten aanzien van Joegoslavië een houding heeft aangenomen die op een stapsgewijze evaluatie van de situaties berust .
Wij hebben een programma ter bevordering van de democratie ten uitvoer gelegd dat steun verleent aan de door democratische krachten bestuurde Joegoslavische gemeenten .
Tevens hebben wij afgelopen maandag tijdens de bijeenkomst van de Raad Algemene Zaken positief gereageerd op de door de democratische krachten van Servië ingediende eis om het luchtembargo op te heffen , zowel voor internationale vliegtuigen als voor vliegtuigen van de Joegoslavische luchtvaartmaatschappij .
Uit deze initiatieven blijkt de goede wil van de Europese Unie ten overstaan van de situatie in Servië .
Wij moeten goed beseffen dat wij geen vooruitgang zullen boeken door de Servische autoriteiten bepaalde faciliteiten toe te kennen , of door signalen zonder tegenprestaties uit te zenden , zolang het gedrag van de Serviërs te wensen overlaat , met name wat de interne eerbiediging van de mensenrechten en de werking van het intern Servisch politieke stelsel betreft .
Ik hoop dat de afgevaardigde met deze beschrijving van de democratische situatie in Servië kan instemmen .
Wij zullen Servië de nodige signalen inzake faciliteiten en opheffing van sancties toezenden , zodra het land op internationaal vlak , in het kader van de betrekkingen met de buurlanden en binnen zijn eigen grenzen een gedrag vertoont dat overeenkomt met wat wij verstaan onder de fundamentele beginselen van de internationale gemeenschap en het internationale optreden van een " rechtschapen land " .
Mijnheer de Voorzitter , ik ben geen vriend van Milosevic of van zijn regering , maar ik heb wel grote twijfels over de legitimiteit van de acties van de NAVO tegen Joegoslavië in verband met Kosovo .
Deze twijfel is een gevolg van zowel het gebrek aan autoriteit van de VN-veiligheidsraad , als het feit dat die acties voorkomen hadden kunnen worden als er in Rambouillet geen onacceptabele voorwaarden waren verbonden aan de soevereiniteit van Servië .
De huidige situatie in Kosovo , die nu volledig etnisch gezuiverd is van Serviërs en Roma , spreekt voor zich .
Zou de NAVO niet op zijn minst moeten erkennen dat het fout was om bewust de tv-toren in Belgrado als doelwit te kiezen waardoor twintig burgerjournalisten zijn omgekomen ?
Deze actie werpt een grote morele smet op de wijze van oorlogsvoering en leidt tot de beschamende situatie dat onze westerse regeringsleiders mogelijk in staat van beschuldiging worden gesteld vanwege oorlogsmisdaden .
Mijnheer Tannock , wij hanteren in de door de Europese Unie ingenomen standpunten geen selectieve visie , interpretatie en analyse van de doelstellingen van militaire aard , en in het bijzonder van de acties die ondernomen werden tegen infrastructuur die gebruikt werd om het politieke systeem en de propagandamachine van Milosevic te steunen .
Ik kan u dan ook niet zeggen of wij het al dan niet eens waren met welbepaalde NAVO-acties .
Die maakten deel uit van een alomvattend plan , waarmee wij het eens waren .
Een aantal van deze acties is misschien betwistbaar - de NAVO heeft overigens zelf erkend dat sommige acties betreurenswaardig waren - maar andere acties kunnen gerechtvaardigd zijn om tactische redenen , aangezien ze beogen te verhinderen dat Milosevic zijn binnenlandse propagandacampagne voortzet .
Ik wil namens de Raad hoe dan ook geen waardeoordeel uitspreken over welbepaalde acties die de NAVO op militair vlak ondernomen heeft .
Mijnheer de fungerend voorzitter van de Raad , ik ken de geschiedenis van de Balkan en daarom wil ik u eraan herinneren dat de Joegoslavische volkeren decennia lang vreedzaam hebben samengeleefd .
De destabilisatie begon een tiental jaren geleden , met de vernietiging van Joegoslavië , waarin de Europese Unie een beslissende rol heeft gespeeld .
De enige misdaad van Joegoslavië was dat het als enig land in de Balkan niet om het lidmaatschap van de NAVO of de Europese Unie heeft gevraagd .
Wat overeind is gebleven na de luchtaanvallen , wordt nu met de grond gelijk gemaakt door de zogenaamde ontwapende UCK , onder het oog van de KFOR , die steeds meer als bezettingsmacht optreedt .
Dagelijks komen er nieuwe misdrijven aan het licht tegen de niet-Albanees sprekende bevolking , misdrijven ook tegen het cultureel erfgoed van Kosovo .
Resolutie 1244 van de VN is al honderden keren geschonden .
Het beste dat de Raad kan doen is volgens mij een einde maken aan de bezetting van dit gedeelte van Joegoslavië en een voor alle partijen aanvaardbare oplossing te zoeken , een oplossing waarmee de etnische bijzonderheden van dit gebied maar vooral ook het beginsel van niet-inmenging in de interne aangelegenheden van een onafhankelijk land kunnen worden geëerbiedigd .
Ik respecteer de visie van de geachte afgevaardigde en ik erken zijn kennis van de Balkan , maar ik begrijp eerlijk gezegd niet goed hoe respect voor de eigenheid van de regio een oplossing voor het probleem kan zijn en tot politieke stabiliteit kan leiden .
Wanneer wij de democratische stabiliteit van de regio bekijken , zouden we kunnen zeggen dat de vernietiging van Joegoslavië tot de huidige situatie geleid heeft .
Laten wij evenwel geen debat houden over uiteenlopende visies op een internationale ontwikkeling .
Ik wil evenwel zeggen dat in Joegoslavië inderdaad een aantal etnische verschillen werden weggewerkt binnen een land , maar dat het politiek kader in dit land - dat dient duidelijk gesteld te worden - verre van ideaal was uit het oogpunt van de democratische vertegenwoordiging .
De deling van Joegoslavië is waarschijnlijk een historische gebeurtenis waarbij wij ons moeten neerleggen , ook al zijn hier en daar misschien een aantal fouten gemaakt .
De terugtrekking van de internationale troepenmacht lijkt ons momenteel zeker geen oplossing .
Ze zou integendeel tot nog meer geweld leiden .
Mijnheer de Voorzitter , ik ben een beetje teleurgesteld over het antwoord dat de fungerend voorzitter aan mijn collega heeft gegeven .
Als wij willen benadrukken dat Europa een Europa van waarden en normen moet worden , mogen wij niet gaan beweren dat het doel de middelen heiligt .
Als burgerobjecten het doelwit waren en vernietigd zijn en er daarbij burgers om het leven zijn gekomen , mag dat door niets en niemand worden gewettigd .
Het zou zelfs niet eens verdedigd mogen worden door degenen onder ons die het regime van Milosevic ten zeerste betreuren .
Daar gaat mijn vraag echter niet over .
Mijn vraag betreft de huidige politieke gevangenen in Servië .
Ik geloof dat er op dit moment in Servië ongeveer 5000 Kosovaren als politieke gevangenen worden vastgehouden .
Mijn vraag aan de fungerend voorzitter is tweeledig : is de Raad volledig op de hoogte van en bezorgd over het lot van deze gevangenen ?
En wat denkt de Raad aan deze situatie te doen ?
Mijnheer MacCormick , ik wil allereerst op uw opmerking ingaan .
Ik heb aanvallen op burgers niet verdedigd .
Ik heb al in een eerder antwoord uitgelegd dat sommige burgerdoelen deel kunnen uitmaken van structuren die als militair doelwit gekozen worden .
Zoals de geachte afgevaardigde even goed als ik weet , zijn bepaalde militaire acties niet uitsluitend tegen militaire doelen gericht , maar ook tegen burgerdoelen en -structuren die als aanvulling op militaire acties gebruikt kunnen worden .
Het spreekt vanzelf dat de vraag welke doelen al dan niet gewettigd zijn , niet eenvoudig te beantwoorden valt .
Zoals ik al zei , spreken wij geen waardeoordeel uit over welbepaalde acties .
Wij spreken een algeheel waardeoordeel uit over het NAVO-optreden en dat algemeen waardeoordeel is positief ; wij delen de algemene indruk over het NAVO-optreden .
Met betrekking tot de politieke gevangenen in Servië spreekt het vanzelf , mijnheer MacCormick , dat Milosevic zich niet houdt aan de internationale regels voor een fatsoenlijke samenleving , wanneer ik het over de huidige situatie in Servië heb .
Ik heb het hier niet alleen over de houding van Milosevic jegens de eigen burgers , maar ook en vooral over de politieke gevangenen , de schendingen van de democratische rechten , de schending van het recht van de oppositie op toegang tot de media , het belemmeren van het werk van niet-gouvernementele organisaties , in het bijzonder bij de bescherming van de mensenrechten .
Al deze zaken zijn uiteindelijk slechts een van de vele aspecten van het uiterst schadelijke optreden van Milosevic in de Joegoslavische samenleving , en de Europese Unie blijft zich uiteraard zorgen maken over deze situatie .
Dat is ook de reden waarom de Europese Unie alle sancties tegen Joegoslavië handhaaft zolang het land zich niet behoorlijk gedraagt op internationaal vlak en de waarden die wij menen te moeten verdedigen , niet respecteert .
Vraag nr .
7 van ( H-0035 / 00 ) : Betreft : Opstelling van een Handvest van fundamentele vrijheden De burgermaatschappij drukt haar voldoening uit over de opstelling van het Handvest van fundamentele vrijheden , maar ook de hoop dat dit Handvest een antwoord zal bieden op de uitdagingen van Europa in de 21ste eeuw .
Kan de Raad in het licht hiervan antwoorden op de volgende vragen : Wat is zijn standpunt over de inhoud van het Handvest ?
Voor welke burgers zal het Handvest gelden ( zal het gelden voor de burgers van de Europese Unie of , in het vooruitzicht van de uitbreiding van alle Europese landen , zal het ook voor migranten gelden , enz . ) ?
Zal het Handvest een registratie zijn van de verworven sociale rechten of zal het een ruimer karakter hebben ?
Met behulp van welke middelen zal het Handvest de gelijkheid tussen man en vrouw duidelijk vastleggen ?
Wat is het standpunt van de Raad over het opnemen van het Handvest in het Verdrag betreffende de Europese Unie ?
Het Handvest van de grondrechten is een van de meest veelbelovende zaken waaraan we momenteel in de Europese Unie op institutioneel vlak werken .
Zoals u weet , werd het besluit tot opstelling van dit Handvest genomen door de Europese Raad van Keulen .
Dit lijkt ons van essentieel belang voor de totstandbrenging van wat als een soort ethische pijler van de Europese Unie beschouwd kan worden , zeer zeker nu de Europese Unie op weg is naar een unie van waarden en niet alleen intern , maar ook extern versterkt moet worden .
Dan kan zij op grond van een aantal gezamenlijke waarden een belangrijke internationale rol spelen .
Dat is natuurlijk heel belangrijk in de Unie van de Vijftien .
Vier of vijf maanden geleden dachten wij waarschijnlijk niet dat dit zo belangrijk was in de Unie met Vijftien .
Vandaag denken we hier misschien anders over , of denken alvast sommigen van ons hier al anders over .
Dit is ook heel belangrijk in een uitgebreide Unie , vooral met het oog op de toekomstige politieke cultuur .
Zoals u weet , wordt de inhoud van het handvest nog besproken .
De groep die het Handvest voorbereidt , en die nu de vergadering voor het Handvest van de grondrechten van de Europese Unie genoemd wordt , is tot nu toe slechts tweemaal bijeengekomen .
Er dienen heel wat vragen beantwoord te worden .
We moeten ons allereerst de vraag stellen of het een verklarende of een bindende tekst zal zijn .
Ten tweede is er de inhoud van het Handvest : of het Handvest nu bindend is of niet , de inhoud zal altijd een probleem zijn .
Moet het Handvest een bundeling zijn van alle principes die de lidstaten van de Europese Unie verdedigen en in hun nationale grondwettelijke stelsels hebben vastgelegd , of moet het een nieuw corpus zijn dat in zekere zin het gemeenschappelijke model binnen de Unie kan zijn ?
Dan is er nog ander fundamenteel probleem , dat overigens ook aan de orde gesteld wordt in de vraag : moet dit Handvest enkel voor de burgers van de Unie , of ook voor de in de Unie verblijvende onderdanen van derde landen gelden ?
Dit lijkt mij een uiterste belangrijke vraag , die nog altijd niet beantwoord is en nog altijd op tafel ligt .
Tenslotte zijn ook de hiërarchie van de rechtsstelsels en de verenigbaarheid van de rechtsorde van het Hof van Straatsburg met die van het Hof van Luxemburg een belangrijk probleem .
Dit probleem moet eveneens worden opgelost bij de opstelling van het Handvest van grondrechten .
Mevrouw Kratsa-Tsagaropoulou heeft het ook over de sociale rechten .
Hier moet een consensus gevonden worden .
Ik kan u namens de Portugese delegatie zeggen dat wij van oordeel zijn dat economische en sociale rechten een essentieel aspect van het erfgoed van de Europese Unie zijn en moeten worden opgenomen in eender welk handvest van de Europese Unie en in eender welke tekst waarin de waarden van de Europese Unie gebundeld worden .
Ik weet echter niet of iedereen het hiermee eens is .
In de laatste vraag wordt het probleem van de gelijkheid van mannen en vrouwen in de Europese Unie aan de orde gesteld .
Ik ben ervan overtuigd dat deze kwestie zeker uiterst omzichtig in dit Handvest behandeld zal worden , des te meer daar wij hier tijdens de bespreking van het Verdrag van Amsterdam al een stelling over ingenomen hebben en het Verdrag van Amsterdam een belangrijke stap vooruit betekent vergeleken bij het Verdrag van Maastricht .
Wat tenslotte de opneming van het Handvest in het Verdrag betreffende de Europese Unie betreft , zit ik momenteel de werkgroep voor die leiding geeft aan de groep die de intergouvernementele conferentie voorbereidt .
Het Portugese voorzitterschap is van oordeel dat , nadat degenen die het Handvest voorbereiden een consensus bereikt hebben en het Handvest klaar is ( wij controleren dit proces niet en volgen het enkel via een ondervoorzitter van de vergadering , die tegelijkertijd de vertegenwoordiger van het voorzitterschap van de Europese Unie in deze groep is ) , het wenselijk is dat dit Handvest in het nieuwe Verdrag betreffende de Europese Unie wordt opgenomen en deze kwestie onmiddellijk aan de intergouvernementele conferentie wordt voorgelegd .
Zoals u weet , wordt het Handvest echter niet in de Raad behandeld , maar in een vergadering met een gekozen voorzitter , met vertegenwoordigers van het Europees Parlement , de nationale parlementen , de regeringen van de lidstaten en de Commissie .
Ik dank de fungerend voorzitter voor zijn opmerkingen , voor zijn zekerheden en onzekerheden over het verloop van de werkzaamheden .
U zult wel begrijpen dat ik deze vraag welbewust stel .
De Raad is immers een politieke instantie van de Europese Unie en de Europese burgers , mannen en vrouwen , willen weten welk ideaal de Raad nastreeft voor het democratisch en sociaal model van het Europa van de 21ste eeuw .
Ik wil u aanvullend vragen of u als Portugees voorzitterschap gedacht hebt aan de rechten van het kind , als zelfstandig wezen .
Zult u daarmee rekening houden in de werkzaamheden en zult u deze opnemen in het Handvest van de grondrechten ?
Zoals ik al zei , mevrouw Tsagaropoulou , hebben wij geen controle op het proces van de opstelling van het Handvest van de grondrechten .
De opstelling van dit Handvest komt degenen toe die deel uitmaken van deze groep , en deze kwestie zal slechts aan de Raad voorgelegd worden , als en wanneer een consensus bereikt is over de bepalingen van dit Handvest .
Met betrekking tot de rechten van het kind wil ik evenwel zeggen dat deze kwestie heel actueel is en met name behandeld wordt in het kader van de Raad van Europa en in een aantal internationale documenten die wij onderschrijven .
Deze kwestie moet in het Handvest van de grondrechten worden opgenomen .
Mijn regering zal er vast en zeker voor pleiten dat kinderrechten in het Handvest van de grondrechten worden opgenomen .
Wij zullen er eveneens op toezien dat aandacht besteed wordt aan een aantal andere door ons gedane voorstellen .
Ik weet niet of deze voorstellen de nodige steun zullen krijgen , maar ik veronderstel dat er weinig betwisting zal bestaan .
Ons inziens zal aldus eenvoudigweg een aantal rechten opgenomen worden waarover momenteel een consensus bestaat .
Het lijkt ons niet meer dan rechtvaardig dat deze rechten in het Handvest worden opgenomen en door de gehele Unie gedeeld worden .
Ik wil mijn collega ' s eraan herinneren dat zij , volgens de richtsnoeren voor het vragenuur , beknopte vragen dienen te stellen , en deze zo te formuleren dat er een kort antwoord op kan worden gegeven .
U weet dat er in het Parlement een delegatie onder voorzitterschap van de heer Méndez de Vigo en een Commissie constitutionele zaken bestaan , waarbinnen deze zaken uitgebreid kunnen worden behandeld .
Daarom verzoek ik u om uw vragen en antwoorden kort te houden .
Anders nemen we al een voorschot op het opstellen van het Handvest van de grondrechten .
Ik stel vast dat de fungerend voorzitter van de Raad bereid is om overal op te antwoorden , maar ik moet erop toezien dat deze ronde van vragen en antwoorden goed verloopt .
Ik geef het woord aan de heer Rübig .
Mijnheer de Voorzitter , veertien lidstaten hebben bilaterale sancties uitgevaardigd tegen een lidstaat waar een democratisch gekozen regering werd gevormd .
Beide partijen hadden al van een regering deel uitgemaakt .
De wet is nog niet overtreden .
Kunnen preventieve sancties met de mensenrechten in overeenstemming worden gebracht ?
Zou een vetorecht van de voorzitter van de Raad tegen de vorming van een regering in een lidstaat met het Handvest van de grondrechten stroken ?
Strookt het oproepen tot gewelddadige demonstraties met dat handvest ?
Mijnheer Rübig , als fungerend voorzitter van de Raad kan ik u geen antwoord geven , en wel doodeenvoudig omdat het standpunt dat de Portugese premier namens de veertien staatshoofden en regeringsleiders van de lidstaten van de Europese Unie heeft ingenomen , werd genomen op bilateraal vlak en dus niet in zijn hoedanigheid van voorzitter van de Europese Unie .
Ik wil evenwel zeggen dat alle preventieve maatregelen die louter bilateraal door deze lidstaten van de Europese Unie genomen worden , als het ware een aantal politieke voorzorgsmaatregelen zijn .
Zij lijken ons volledig gerechtvaardigd en redelijk in het licht van het gedrag van een partij en haar leden , die deel uitmaken van een regering in de Europese Unie en die ons inziens geen garanties bieden dat zij de doelstellingen van de Unie kunnen verwezenlijken .
Ik wil het hier niet verder over hebben namens het voorzitterschap van de Europese Unie , aangezien mijn regering hier niet als voorzitter van de Europese Unie maar op vraag van en in samenspraak met veertien lidstaten gehandeld heeft .
Mijnheer de Voorzitter , ik heb de eer lid te zijn van de vergadering die het Handvest opstelt .
Ik zal het voorzitterschap dan ook niet vragen om over de inhoud te speculeren of zijn mening te geven over de aard van het Handvest , of dit declaratoir van aard moet zijn dan wel rechtskracht moet bezitten .
Wat ik wel wil weten , is wat er straks gebeurt met het ontwerphandvest dat de genoemde vergadering aan het opstellen is .
Zal de Raad dit ontwerp beschouwen als een document dat hij dient te aanvaarden zoals het wordt voorgelegd , of voelt de Raad zich vrij om wijzigingen in het document aan te brengen ?
Zal de Raad het ontwerp in zijn geheel aannemen of verwerpen , of heeft hij de mogelijkheid om een nieuwe versie van het ontwerphandvest op te stellen ?
Het antwoord op deze vraag is niet ja of neen .
Ik weet het niet , mijnheer Martin , dit zal afhangen van het besluit dat op het niveau van de Raad genomen wordt .
Vraag nr .
8 van ( H-0042 / 00 ) : Betreft : Verlening van exportkredietgaranties en de implicaties daarvan voor de bouw van de Ilisu-dam in Turkije De G-8 deden tijdens hun bijeenkomst in Keulen een beroep op de OESO een proces op gang te brengen voor de totstandkoming van gemeenschappelijke normen voor de verlening van exportkredieten .
Deze laatste kunnen worden gebruikt om de concurrentie te vervalsen en om dubieuze projecten te steunen .
Zal de EU het voortouw nemen om dit proces voortgang te doen vinden ?
De noodzaak daartoe bleek onlangs uit de verklaring van de Britse regering dat zij " geneigd is " een exportkredietvergunning te verlenen aan een firma die betrokken is bij de bouw van de Ilisu ­ dam in Turkije .
De Wereldbank heeft besloten dit project , dat 20.000 Koerden uit hun woonplaats zal verdrijven , de watervoorziening van Syrië en Irak mogelijkerwijze zal aantasten en schade zal aanrichten aan het milieu , niet te financieren .
Wat is het standpunt van de Raad ten aanzien van de betrokkenheid van Europese regeringen en ondernemingen bij dit project ?
De kwestie waarover mevrouw Caroline Lucas het in haar vraag heeft , moet uit twee oogpunten beoordeeld worden : ze moet om te beginnen uit het oogpunt van het stelsel voor verlening van exportkredieten in het algemeen beoordeeld worden , en vervolgens moet men het bovengenoemde project aan een specifieke onderzoek onderwerpen .
Algemeen gezien zij erop gewezen dat de G 8 er niet bij de OESO op aangedrongen heeft om , zoals mevrouw Lucas in haar vraag suggereert , gemeenschappelijke normen voor de verlening van exportkredieten vast te stellen .
Deze voorschriften bestaan al .
De overeenkomst betreffende de richtsnoeren voor door de overheid gesteunde exportkredieten is al sinds 1978 van kracht in de OESO .
Deze richtsnoeren beogen precies , via transparantie en discipline , een geordend gebruik van door de overheid gesteunde exportkredieten .
Zoals u weet , hebben de meeste OESO-landen deze overeenkomst ondertekend en heeft ook de Europese Gemeenschap als zodanig , en dus niet de lidstaten , deze overeenkomst ondertekend , overeenkomstig artikel 133 , ex-artikel 113 van het Verdrag betreffende de Europese Unie .
Deze overeenkomst wordt almaar verder verfijnd en geperfectioneerd , en de Europese Unie wil een sleutelrol blijven spelen in dit proces , dat voor ons van groot belang is voor de internationale economische relaties .
Met betrekking tot de G 8 wordt in paragraaf 32 van de conclusies van de Top van Keulen van juni 1999 gezegd dat wij met de OESO zullen samenwerken om een aantal gezamenlijke milieurichtsnoeren vast te stellen voor de instellingen die export trachten te bevorderen .
Wij willen deze werkzaamheden afronden tegen de top van de G 8 in 2001 .
De G 8 erkent zodoende het belang van exportkredieten en milieu , en van de inspanningen die momenteel in de OESO geleverd worden .
De ministerconferentie van de OESO , waaraan ik heb deelgenomen , heeft in 1999 haar voldoening uitgesproken over de vooruitgang die geboekt werd bij de opstelling van een OESO-overeenkomst betreffende de uitwisseling van milieu-informatie over grote projecten in het kader van door de overheid gesteunde exportkredieten .
Zij heeft er tevens op aangedrongen dat de werkzaamheden ter versterking van de gezamenlijke platformen werden voortgezet en verzocht om een voortgangsverslag voor de volgende ministerconferentie , die dit jaar plaatsvindt .
Zoals u weet , spelen de lidstaten van de Europese Unie een sleutelrol in dit proces en in dit debat .
Wat concreet de bouw van de Ilisudam betreft , zijn besprekingen aan de gang tussen de Turkse autoriteiten en de autoriteiten wier exportkredietverlenende instellingen mogelijkerwijze exportkredietverzekeringen zullen verstrekken aan de leveranciers van het project .
Zij hebben beslist dat terdege rekening gehouden zal moeten worden met de gevolgen voor het milieu en met de sociale en culturele gevolgen van het project .
Een Brits vertegenwoordiger verklaarde in december 1999 overigens dat hij erop zou toezien dat de exportkredietverzekeringen afhingen van het feit of rekening gehouden werd met de aspecten die mevrouw Lucas in haar vraag vermeldt .
Er is geen sprake van het verlenen van exportkredieten in het kader van dit project .
Er zij op gewezen dat een eventuele weigering van de Wereldbank om het project te financieren niet aan de orde is , aangezien geen verzoek om financiering is ingediend .
Uiteraard zou deze financiering slechts geweigerd kunnen worden als er een aanvraag was ingediend .
Het spreekt vanzelf dat de regeringen en de instellingen voor door de overheid gesteunde exportkredieten van de lidstaten , die bij het project van de Ilisudam betrokken zijn , de verplichtingen en de politieke en juridische verbintenissen in acht nemen die zij in het kader van de Europese Unie , de OESO en de G 8 zijn aangegaan .
Het proces om over deze gemeenschappelijke normen overeenstemming te bereiken , is volgens mij al in 1978 begonnen .
Het feit dat de Britse regering echter door lijkt te gaan met een grootschalig milieubeschadigend project , wekt de indruk dat dit proces tot nu toe niet erg succesvol verloopt .
Ik zou willen weten of u een vraag wilt beantwoorden over investeringen door EU-bedrijven in landen die een aanvraag hebben ingediend om tot de EU toe te treden .
Ik vraag dit vanwege de kwestie van de beleidssamenhang , waar we vanochtend over gesproken hebben .
Wij verwachten dat kandidaat-landen het acquis met betrekking tot het milieu in acht nemen .
De lidstaten van de EU ondersteunen en stimuleren tegelijkertijd echter investeringen in die kandidaat-landen die tot enorme milieubeschadigende effecten kunnen leiden .
Kunt u aangeven of de specifieke kwestie van investeringen in kandidaat-landen aan de orde is geweest in de discussies waar u naar heeft verwezen ?
Mevrouw Lucas , ik heb het debat waarover u het hebt , niet bijgewoond .
Ik wil u zeggen dat de Raad dit deel van uw vraag later schriftelijk zal beantwoorden .
Vraag nr .
9 van ( H-0044 / 00 ) : Betreft : Milieuproblemen veroorzaakt door het ontwikkelingsproject van het havenbedrijf van Drogheda en de rol van de Europese Rekenkamer In het mondingsgebied van de Boyne in Ierland is als gevolg van een ontwikkelingsproject van het havenbedrijf van Drogheda een groot conflict ontstaan tussen milieubeschermingsbelangen enerzijds en de belangen van structurele ontwikkeling anderzijds .
Het betrokken gebied is aangewezen als speciale beschermingszone ( SBZ ) krachtens de vogelrichtlijn en wordt momenteel beoordeeld in verband met mogelijke aanwijzing als speciale beschermingszone krachtens de habitat-richtlijn , omdat het een gebied is van internationaal belang .
Veel lokale en Europese organisaties hebben het ontwikkelingsproject zwaar bekritiseerd .
Soortgelijke gevallen waarin EU-financiering voor ontwikkeling strijdig is met de ecologische duurzaamheid van de stimuleringsmaatregelen doen zich ook voor in andere regio ' s van de Unie .
Is de Raad van mening dat de Europese Rekenkamer meer middelen ter beschikking zou moeten krijgen om soortgelijke ontwikkelingsmaatregelen waarbij milieuconflicten ontstaan te onderzoeken of te beoordelen ?
Welke maatregelen is de Raad voornemens te nemen om de onderzoeks- en evaluatiebevoegdheden van de Europese instellingen in soortgelijke gevallen te vergroten ?
Wat de vraag van de geachte afgevaardigde betreft wil ik allereerst onderstrepen dat de taak van de Rekenkamer is vastgelegd in het Verdrag tot oprichting van de Europese Gemeenschap .
Overeenkomstig artikel 246 van dit Verdrag verricht de Rekenkamer de controle op de rekeningen .
Overeenkomstig artikel 248 van het Verdrag , controleert de Rekenkamer de rekeningen van alle ontvangsten en uitgaven van de Gemeenschap , onderzoekt zij de wettigheid en de regelmatigheid van de ontvangsten en uitgaven en gaat zij tevens na of een goed financieel beheer gevoerd wordt .
De Rekenkamer beschikt bijgevolg over alle nodige middelen om zich van haar taak te kwijten .
Mevrouw McKenna suggereert dat de Rekenkamer meer middelen moet krijgen .
De Raad is echter van oordeel dat alle instellingen van de Europese Unie in het kader van de communautaire begroting over de financiële middelen beschikken die hen in staat stellen hun respectieve opdrachten correct te vervullen .
In een aantal gevallen zou een verhoging van de middelen waarschijnlijk wenselijk zijn , maar zoals de geachte afgevaardigde wel weet , zijn de financiële middelen beperkt .
Ik maak van de gelegenheid gebruik om in herinnering te brengen dat de begroting van de Europese Unie door de Raad en dit Parlement tezamen wordt aangenomen .
De Raad kan de taken die krachtens het Verdrag aan de Rekenkamer zijn toevertrouwd , bijgevolg onmogelijk wijzigen .
Indien de Rekenkamer de beschikking zou krijgen over extra financiële middelen , zou dat geld goed besteed zijn .
De Rekenkamer kan er namelijk voor zorgen dat Europese middelen niet besteed worden aan zaken die in strijd zijn met de milieubelangen .
Al jaren blokkeert de Raad de evaluatie van de gevolgen van onze plannen en programma ' s voor de strategische ontwikkeling .
Ik zou u , als voorzitter van de Raad , willen vragen of u van plan bent om meer vaart te zetten achter dit uiterst belangrijke voorstel .
Aangezien er in het huidige ontwerp niet over structuurfondsen gesproken wordt , zou ik u bovendien willen vragen of u ervoor wilt zorgen dat dat wel gebeurt .
Als fungerend voorzitter van de Raad zou ik van u graag willen weten wat uw plannen in dit verband zijn , gezien het feit dat de Raad deze kwestie al heel lang blokkeert .
Dit is een zeer belangrijk onderwerp omdat de Rekenkamer dan in staat zou zijn om regelmatig de potentiële conflicten tussen milieubelangen en structurele ontwikkelingen te evalueren .
Dat is erg belangrijk omdat de Rekenkamer namelijk erg goed en nuttig werk zou kunnen leveren .
De verslagen van de Rekenkamer zijn uiterst gedetailleerd en erg belangrijk .
Dit is de aangewezen manier om ervoor te zorgen dat dergelijke conflicten in de toekomst vermeden worden .
Mevrouw McKenna , het probleem waarover u het hebt , houdt grotendeels verband met kwesties die onder de bevoegdheid van de Commissie vallen .
Het is dan ook de Commissie die moet nagaan of bepaalde ontwikkelingsprojecten in overeenstemming zijn met de geldende milieubepalingen .
Het is de Commissie die deze vragen moet beantwoorden .
Ik denk niet dat ik u een vollediger antwoord kan geven inzake het concrete geval dat u aanhaalt .
Vraag nr .
10 van ( H-0053 / 00 ) : Betreft : Statuut voor de leden van het Europees Parlement De Raad en het Europees Parlement gaan proberen tot overeenstemming te komen over een statuut voor de leden van het Europees Parlement .
Een van de kwesties die geregeld moeten worden betreft de vraag of de leden gelijke salarissen moeten ontvangen en waar zij belasting moeten betalen .
Volgens bepaalde berichten in de media is het Portugese voorzitterschap van mening dat alle leden dezelfde belasting dienen te betalen , en wel aan de EU .
Dit is in strijd met de opvatting van bepaalde lidstaten , die het recht willen hebben de leden in het eigen land belasting te laten betalen .
Kan het Portugese voorzitterschap toelichten wat zijn standpunt is op dit gebied ?
Mijns inziens hoeft het Portugese voorzitterschap van de Europese Unie zich ter zake geen zorgen te maken , want ik denk dat een oplossing voor het probleem van het statuut van de EP-leden voor de eerste maal als een van de prioriteiten van het werkprogramma van een voorzitterschap bestempeld wordt .
Het Portugese voorzitterschap beschouwt dit statuut als een van zijn prioriteiten , zoals de Voorzitter van het Europees Parlement overigens ook stelde tijdens de Europese Raad van Helsinki .
Wij zijn het bijgevolg volledig met u eens en willen net als u een goed resultaat boeken .
In het licht van deze politieke bereidheid leveren wij inspanningen om de grote lijnen van een compromis uit te stippelen .
Wij zijn al begonnen met de desbetreffende werkzaamheden .
Er zij aan herinnerd dat dit compromis overeenkomstig artikel 190 met eenparigheid van stemmen door de Raad moet worden aangenomen en dat het Europees Parlement , dat zijn goedkeuring aan dit statuut moet hechten , zijn instemming moet verlenen .
Het voorzitterschap onderhoudt intensieve contacten met een aantal gesprekspartners in dit Parlement en met de groep die van het Parlement de opdracht gekregen heeft om met de Raad te onderhandelen .
Zelf kon ik de werkzaamheden van deze groep voor de eerste maal bijwonen tijdens de vergadering van januari , en ik ben voornemens dit binnenkort nogmaals te doen teneinde deze contacten te onderhouden .
Deze besprekingen werden ook intensiever hernomen in de bevoegde instanties van de Raad , en ik meen - in een geest van openheid en aangezien wij allen het belang hiervan erkennen , in het bijzonder voor de publieke opinie - te mogen stellen dat de opstelling van dit statuut van essentieel belang is om de waardigheid van de functie van EP-lid te verzekeren en de nodige transparantie en een goed beheer van de overheidsmiddelen te waarborgen .
Wat meer in het bijzonder de vraag van de geachte afgevaardigde betreft , wil ik onderstrepen dat een nieuw statuut enkel zin heeft als het een stap vooruit betekent vergeleken bij het huidige statuut en als het de grootst mogelijke eenvormigheid tussen leden met identieke taken verzekert .
Dat is het uitgangspunt van het Portugese voorzitterschap .
In het licht van onze rol als bemiddelaar dienen wij evenwel oog te hebben voor alle gevoeligheden in de Raad , en de geachte afgevaardigde weet ook wel dat sommige lidstaten moeite hebben met het fiscale aspect .
Dit gezegd zijnde ben ik van oordeel dat , welke oplossing ook gevonden wordt , ze altijd de democratische legitimiteit moet respecteren en voor alle lidstaten aanvaardbaar moet zijn , ongeacht de respectieve nationale gevoeligheden .
Ik kan u evenwel beloven dat het Portugese voorzitterschap tot het einde van zijn ambtstermijn al het mogelijke zal doen , in een geest van een zo groot mogelijke transparantie en openheid ten aanzien van de parlementsleden .
Wij zullen tezamen met de leden van de Raad , in het bijzonder met de lidstaten die het heel moeilijk hadden om het voorstel van vorig jaar te aanvaarden , ons uiterste best doen om een redelijk compromis te vinden dat tevens de nodige waardigheid aan het statuut van de leden van dit Parlement verleent .
Mijnheer de Voorzitter , ik dank de Raad voor dit antwoord .
Ik heb nog twee aanvullende vragen over de belasting die wij als parlementsleden moeten betalen .
Mijn principiële standpunt is dat iemand belasting moet betalen in het land waar hij woont , waar zijn familie woont en waar hij gebruik maakt van de publieke voorzieningen .
Ik zou het voorzitterschap willen vragen of er eigenlijk een reden is om ons niet net als alle andere burgers belasting te laten betalen in het land waar wij wonen .
Is er een reden waarom wij een speciaal voordeel moeten hebben omdat wij toevallig parlementsleden zijn ?
Dat is mijn eerste vraag .
De tweede vraag is of het Portugese voorzitterschap een oplossing kan aanvaarden die inhoudt dat de belastingkwestie op verschillende manieren voor verschillende nationaliteiten wordt opgelost , dan wel of het voorzitterschap een oplossing nastreeft die voor alle leden en nationaliteiten gelijk is .
Mijnheer Sjöstedt , ik wil zeker niet onbeleefd zijn tegen dit Parlement en ik heb alle respect voor uw vragen , maar ik zou de gestelde vragen liever niet in detail willen beantwoorden .
Wij zitten middenin delicate onderhandelingen , en dat moet blijken uit de wijze waarop het voorzitterschap van de Raad zich in een specifiek kader over bepaalde situaties uitspreekt .
Hetgeen wij zeggen , heeft natuurlijk gevolgen , aangezien andere leden van de Raad dat lezen .
Ik verontschuldig mij omdat ik de concrete vragen die mij gesteld werden niet direct beantwoord in dit stadium van de onderhandelingen .
Ik wil u evenwel verzoeken ons binnenkort op onze resultaten te beoordelen , wanneer wij een meer concrete oplossing trachten te bereiken .
Dan zal ik met genoegen alle vragen in dit Parlement beantwoorden , uitleggen welke moeilijkheden zijn opgedoken als we geen resultaat geboekt hebben , of mij tezamen met alle parlementsleden over het bereikte resultaat verheugen .
De fungerend voorzitter van de Raad heeft nu enkele uren ervaring in dit Huis achter de rug en heeft gezien hoe de leden van het Europees Parlement functioneren .
Ik zou van hem graag willen weten of hij al kan beoordelen wat de parlementsleden , financieel gezien , eigenlijk zouden moeten verdienen ?
Mijnheer Purvis , dit debat over het salaris van de EP-leden wordt niet alleen in uw , maar ook in mijn land gevoerd , en ik weet dan ook precies hoeveel de leden van het Europees Parlement verdienen .
Ik ben mij dan ook terdege van het probleem bewust .
Mijnheer de Voorzitter , ik wil u danken voor uw eerdere antwoord .
Ik wil een aanvullende vraag stellen , die een zekere gelijkenis vertoont met de vraag van de heer Sjöstedt .
Wij komen allebei uit Zweden .
Daar betaalt men vooral lokale belasting , omdat er een uitgebreid net van publieke diensten op lokaal niveau is .
In Zweden hebben de burgers weinig vertrouwen in de politiek , en ze wantrouwen vooral de Europese politici hier in het Parlement .
Wat voor effect denkt u dat het zal hebben op dit toch al geringe vertrouwen , als wij het recht krijgen om gebruik te maken van de publieke diensten - onderwijs , sociale zorg enzovoort - in het land waar wij wonen , maar tegelijkertijd geen belasting betalen en dus geen enkele bijdrage leveren ?
Wat voor effect denkt u dat dat zal hebben op het vertrouwen in ons politici ?
Ik weet niet of u wel verplicht bent deze vraag te beantwoorden , mijnheer de fungerend voorzitter van de Raad , want het is eigenlijk een filosofische vraag .
Maar als u zich op het gebied van de filosofie wilt begeven , gaat u dan gerust uw gang .
Mijnheer de Voorzitter , ik ben niet geneigd een filosofische discussie te beginnen .
Deze fundamentele kwesties houden verband met de essentie van het statuut van parlementsleden en hun rol in de politieke samenleving .
Ik wil geen soortgelijke discussies voeren omdat wij mijns inziens dan afbreuk zouden kunnen doen - préjuger heet dat in het Frans - aan het standpunt dat het Portugees voorzitterschap in het kader van de onderhandelingen over het statuut van de parlementsleden , waar het bij betrokken is , zal innemen .
Ik hoop dan ook dat u het mij niet kwalijk neemt dat ik hier niets over zeg .
Aangezien de tijd voor het vragenuur voor vragen aan de Raad is verstreken , zullen de vragen 11 tot en met 35 schriftelijk worden beantwoord .
Het vragenuur is gesloten .
( De vergadering wordt om 19.05 uur onderbroken en om 21.00 uur hervat )
 
Toespraak van de heer Vaclav Havel , President van de Tsjechische Republiek Mijnheer de president , geachte afgevaardigden , dames en heren , het doet mij bijzonder veel genoegen namens het Parlement de President van de Republiek Tsjechië , de heer Václav Havel , te kunnen verwelkomen .
Ik zou eveneens mevrouw Havel willen verwelkomen , die heeft plaatsgenomen op de officiële tribune .
Hartelijk welkom , mevrouw Havel .
( Applaus ) Het is niet de eerste keer dat wij u mogen begroeten in ons Parlement , mijnheer de President .
Zes jaar geleden heeft u reeds gesproken voor de plenaire vergadering in Straatsburg .
Dat was in maart 1994 , en bij velen van ons heeft deze toespraak een onuitwisbare herinnering achtergelaten , dat wil zeggen bij alle leden die toen reeds in het Parlement zaten .
Het Verdrag van Maastricht was pas in werking getreden , en u heeft toen gepleit voor een versterking van de Europese waarden , voor een Europa waarin de ethische dimensie een centrale rol speelt en voor de opening van de Unie naar de landen van Midden- en Oost-Europa .
Het is dan ook niet te verwonderen dat u in de ogen van vele burgers , ook buiten uw eigen land , de belichaming bent van het Europa van de waarden , een ideaal waar ook wij voortdurend voor opkomen .
Na twee verkiezingen voor het Europees Parlement en een nieuwe belangrijke hervorming van de Verdragen van de Europese Unie , zijn de betrekkingen tussen de Unie en de Republiek Tsjechië in een stroomversnelling gekomen .
De associatieovereenkomst is in werking getreden , er is een Gemengde Parlementaire Commissie EU-Republiek Tsjechië opgericht .
In 1996 heeft uw land een officiële aanvraag ingediend om toe te treden tot de Unie .
In 1998 tenslotte , werden de toetredingsonderhandelingen officieel geopend .
Het Europese integratieproces en de uitbreiding van de Unie zijn sinds de val van het IJzeren Gordijn in een stroomversnelling geraakt .
Het einde van de kunstmatige scheiding van Europa heeft een nieuw tijdperk ingeluid .
We staan voor een historische uitdaging en talloze perspectieven openen zich voor alle Europeanen .
U bent een markant symbool van deze ontwikkelingen , mijnheer de President .
U bent oprichter en medeondertekenaar van Charta 77 , een mensenrechtenbeweging die opkwam voor de fundamentele waarden in een donkere periode van de geschiedenis van uw land .
Als pleitbezorger van de vrijheid en de menselijke waardigheid heeft het communistische regime u veroordeeld tot bijna vijf jaar gevangenis .
Maar u heeft nooit de hoop opgegeven en de geschiedenis heeft u gelijk gegeven .
Tien jaar geleden maakte de " fluwelen revolutie " een einde aan het communistische regime onder het motto " Havel na de dictatuur " .
U bent nu al tien jaar president van een democratisch land , eerst Tsjecho-Slowakije en later de Republiek Tsjechië .
De verzoening met uw buren is voor u altijd een essentieel doel geweest , en u blijft zich hier met hart en ziel voor inzetten .
U bent een Europeaan van de eerste orde .
Thans bereidt Tsjechië zich voor om lid te worden van onze Unie .
U zult het met mij eens zijn , mijnheer de President , en we weten dit ondertussen ook uit ervaring , dat het uitbreidingsproces van de Unie geen weg is zonder hindernissen , en dat geldt voor beide partners .
Tsjechië heeft nog een lange weg te gaan voordat het voldoet aan alle toetredingsvoorwaarden .
Van haar kant moet de Europese Unie haar instellingen en haar beleid aanpassen met het oog op de uitbreiding .
Ze heeft al een belangrijke stap gezet met Agenda 2000 .
De volgende stap is de institutionele hervorming .
Daarmee zullen we dit jaar beginnen in het kader van de nieuwe intergouvernementele conferentie .
Het Europees Parlement zal hier als volwaardige partner aan deelnemen .
Het is onze verantwoordelijkheid als afgevaardigden ervoor te zorgen dat het uitbreidingsproces gebeurt in alle openheid en transparantie , want alleen zo kunnen we ervoor zorgen dat de burgers van de Europese Unie en de burgers van de Republiek Tsjechië , bij monde van hun verkozen vertegenwoordigers , de toetreding van de Republiek Tsjechië tot de Europese Unie zullen goedkeuren .
Mijnheer de President , ik geef u met veel genoegen het woord .
( Applaus ) Mevrouw de Voorzitter , geachte afgevaardigden , dames en heren , de vraag of Europeanen naast nationale gevoelens of een nationaal bewustzijn ook een Europese identiteit hebben , is vandaag de dag een veelbesproken thema .
Met andere woorden , voelen Europeanen zich echt Europees , of gaat het veeleer om een abstract idee , een theoretische constructie die krampachtig probeert om een simpele geografische realiteit te voorzien van een geestelijke inhoud ?
Deze vraag doet zich onder andere voor bij het debat over welk deel van hun soevereiniteit nationale staten mogen en moeten overdragen aan de communautaire instellingen van de Europese Unie .
Sommigen vrezen dat als diepgewortelde nationale gevoelens in te hoog tempo worden verdrongen door een zwak ontwikkeld , zelfs als denkbeeldig ervaren Europees identiteitsbesef , het integratieproces slecht zou kunnen aflopen .
We kunnen dan ook terecht de vraag stellen : hoe staat het met onze Europese gezindheid ?
Als ik heel diep in mijn hart kijk en mij afvraag in welke mate ik mij Europeaan voel en wat mij precies met Europa verbindt , kom ik meteen voor een kleine verrassing te staan : ik had mezelf deze vraag nooit eerder gesteld .
Nu pas , onder druk van de huidige politieke ontwikkelingen en mijn politieke verantwoordelijkheden , word ik gedwongen hierover na te denken .
Waarom heb ik dat niet veel eerder gedaan , toen ik mijn eerste stappen zette in de wereld en over mijzelf en de wereld begon na te denken ?
Beschouwde ik mijn Europese identiteit als iets louter uitwendigs , dat weinig belang had en waar ik mij niet druk , laat staan zorgen over hoefde te maken ?
Of beschouwde ik het daarentegen als iets vanzelfsprekends , zo vanzelfsprekend dat ik er mij geen vragen bij hoefde te stellen , er niet verder over hoefde na te denken ?
De tweede hypothese is waarschijnlijker : alles waarmee ik mij verbonden voelde was zo vanzelfsprekend Europees dat het nog nooit in me was opgekomen het als zodanig te erkennen .
Ik vond het gewoon niet nodig om deze dingen als Europees te kwalificeren en , meer in het algemeen , om mijn ideeën te verbinden aan de naam van een of ander continent .
Meer nog , ik denk dat ik me in mijn jeugd een beetje belachelijk zou hebben gevoeld door te verkondigen of te schrijven dat ik Europeaan ben , dat ik denk en voel als een Europeaan , of door mij op welke manier dan ook te beroepen op mijn Europese identiteit .
Ik zou het ronduit pathetisch en aanmatigend hebben gevonden , een hoogmoedige versie van het nationale patriottisme , dat mij altijd een beetje gestoord heeft .
Met andere woorden : ik was Europeaan op zo ' n vanzelfsprekende en natuurlijke manier dat ik er nooit over nadacht .
Dit geldt ongetwijfeld voor de meeste Europeanen : ze zijn door en door Europeaan , maar ze beseffen het niet , ze zien zichzelf niet als Europeaan , en volgens de opiniepeilingen vinden ze het een beetje vreemd dat ze hun Europese gezindheid van de daken moeten schreeuwen .
Er bestaat in Europa geen grote denktraditie op het gebied van de Europese identiteit .
Ik betreur dit , en ik stel dan ook met tevredenheid vast dat onze Europese identiteit langzaam maar zeker opborrelt uit de zee van " vanzelfsprekende " concepten .
Door onze Europese identiteit ter discussie te stellen , erover na te denken en het wezen ervan te omschrijven , dragen we op een belangrijke manier bij tot een beter begrip van onszelf .
Dit is van kapitaal belang in onze multiculturele en multipolaire wereld , waar het vermogen om onze eigen identiteit te begrijpen de eerste voorwaarde is om goed te kunnen samenleven met andere culturen , andere identiteiten .
Als Europa zich tot nu toe weinig heeft bekommerd om zijn eigen identiteit , komt dit natuurlijk vooral omdat het zichzelf ten onrechte aanzag voor de hele wereld of zich op zijn minst superieur waande aan de rest van de wereld .
Het voelde niet de behoefte om zichzelf te definiëren in relatie tot anderen , met alle kwalijke gevolgen van dien voor onze houding in de praktijk .
Nadenken over onze Europese identiteit houdt in dat we ons afvragen voor welke waarden , idealen of principes ons continent staat .
Met andere woorden , wat is eigen aan Europa ?
Meer nog , het betekent ook dat we deze waarden , idealen en principes grondig en kritisch onderzoeken .
Dan zullen we snel begrijpen dat een heleboel Europese tradities , waarden en principes zich kenmerken door een grote ambiguïteit en dat ze voor het merendeel kunnen leiden naar de hel , als ze worden overdreven , uitgebuit of misbruikt .
Als Europa een nieuw tijdperk ingaat van zelfreflectie , betekent dit dat het zichzelf wil definiëren in relatie tot anderen , maar ook dat het in zichzelf zoekt naar wat goed is , wat zijn waarde heeft bewezen , wat perspectieven biedt voor de toekomst .
Toen ik zes jaar geleden de eer had om voor de eerste keer het woord te richten tot dit Parlement , heb ik gewezen op het belang van de geestelijke dimensie , het belang van de waarden van de Europese integratie .
Ik heb toen mijn bezorgdheid uitgesproken over het feit dat de spirituele , historische , politieke en culturele aspecten van de Europese eenmaking dreigden te worden overschaduwd door technische , economische , financiële of bestuurlijke kwesties , wat de relatie met het publiek wel eens grondig zou kunnen verstoren .
In die tijd klonk dit enigszins provocerend , en ik was ook een beetje bang dat het Europees Parlement mij zou uitfluiten .
Dat was allerminst het geval , en vandaag constateer ik tot mijn genoegen dat deze woorden helemaal niet provocerend meer zijn .
Welnu , de dramatische evolutie die Europa in de voorbij tien jaar , sinds de val van het IJzeren Gordijn , heeft doorgemaakt , de steeds duidelijker wordende noodzaak om de Europese Unie uit te breiden , de steeds sneller verlopende economische integratie alsook de talloze nieuwe bedreigingen die deze periode met zich meebrengt , al deze elementen dwingen de Europese Unie tot een nieuw en diepgaander zelfonderzoek , een herdefiniëring van de waarden die haar verenigen en een zin geven aan haar bestaan .
Er wordt soms gezegd dat deze zelfreflectie te laat komt , dat de culturele en politieke integratie hadden moeten voorafgaan aan de economische integratie , dat men met andere woorden is begonnen bij het einde .
Ik geloof niet dat dit een billijk oordeel is .
Na de Tweede Wereldoorlog werden de West-Europese democratieën geconfronteerd met de herinnering aan de verschrikkingen van de twee wereldoorlogen en de dreigende expansie van het totalitaire communisme .
In die tijd was het bijna overbodig om te praten over de waarden die moesten worden verdedigd .
Daar bestond toen geen twijfel over .
Het kwam er vooral op aan Europa in technische zin - als ik het zo mag uitdrukken - te verenigen , en wel zo snel mogelijk , om de opkomst , ja zelfs de snelle uitbreiding van een nieuwe dictatuur tegen te gaan , maar ook om te vermijden dat oude nationale conflicten opnieuw de kop op zouden steken .
Hetzelfde geldt ongetwijfeld voor mijn Europese gezindheid : omdat deze jarenlang - zelfs decennialang - zo vanzelfsprekend was voor mij , voelde ik niet de behoefte er mij expliciet op te beroepen .
Voor West-Europa lag het voor de hand welke waarden het moest verdedigen , zodat het niet de dringende behoefte voelde ze te definiëren , te analyseren , te verdiepen en te vertalen naar diverse politieke en institutionele realiteiten .
En dus , zoals ik er zelf nu pas toe kom om mij af te vragen of ik mij Europeaan voel en wat dat precies inhoudt , zo wordt het democratische Europa , dat nog in volle ontwikkeling is , door de historische gebeurtenissen van het voorbije decennium gedwongen zich grondig te bezinnen over de diepere zin van de Europese eenmaking en over de doelstellingen ervan .
De fundamentele Europese waarden , zoals deze zich hebben ontwikkeld tijdens de veelbewogen politieke en spirituele geschiedenis van Europa en die andere delen van de wereld , voor een deel althans , hebben overgenomen , zijn denk ik gemakkelijk op te noemen : de erkenning van de unieke individualiteit van de mens , van zijn vrijheden , zijn rechten en zijn waardigheid , het principe van de solidariteit , de gelijkheid tegenover de wet en de rechtsstaat , de bescherming van alle etnische minderheden , de democratische instellingen , de scheiding van de wettelijke , uitvoerende en rechterlijke macht , het politiek pluralisme , de bescherming van privé-eigendom en vrije handel , de markteconomie en de ontwikkeling van de burgermaatschappij .
In hun huidige vorm zijn deze waarden natuurlijk ook de afspiegeling van talloze ervaringen van het moderne Europa , zoals het feit dat ons continent zich momenteel ontwikkelt tot een belangrijk multicultureel kruispunt .
Ik zou even willen stilstaan - ik zal zo dadelijk uitleggen waarom - bij een van deze fundamentele waarden .
Het gaat om de burgermaatschappij .
In de huidige westerse , dit wil zeggen Europees-Amerikaanse , wereld vormt een rijkelijk gestructureerde , open en gedecentraliseerde burgermaatschappij , gebaseerd op het vertrouwen en de onaantastbare soevereiniteit van de burgers en van hun talrijke organisaties , de basis van de democratie en de garantie voor politieke stabiliteit .
Als de Europese Unie binnen niet al te lange tijd haar deuren opent voor de nieuwe democratieën , wat volgens mij van vitaal belang is voor de Unie , is het heel belangrijk , misschien zelfs doorslaggevend , dat zij helpt bij de wederopbouw en de ontwikkeling van de burgermaatschappij in deze landen .
Het is geen toeval dat communistische dictaturen , zodra ze de macht hadden veroverd , alles in het werk stelden om het fijne weefsel van de burgermaatschappij met geweld te verscheuren en uiteindelijk volledig te vernietigen .
Ze wisten heel goed dat ze de bevolking nooit echt onder controle zouden krijgen zolang de verschillende structuren van de burgermaatschappij , die zich vormen aan de basis , bleven functioneren .
De enige restanten van een waarachtige burgermaatschappij zijn levendig gehouden en tot ontplooiing gekomen in het actieve of passieve verzet .
De Europese waarden zijn dus voort blijven leven in dit milieu , niet dankzij , maar ondanks het politieke systeem .
Het spreekt voor zich dat de zelforganisatie van een maatschappij niet van bovenaf kan worden opgelegd .
Men kan echter wel de juiste omstandigheden creëren , een klimaat scheppen waarbinnen de burgermaatschappij kan gedijen .
De hulp aan de nieuwe democratieën moet dus in een ruimer kader worden opgevat : de verdieping en duurzame ontwikkeling van de burgermaatschappij op pan-Europese schaal .
Hoe meer diversiteit , gevarieerdheid en onderlinge verwevenheid er bestaat tussen de verschillende Europese civiele structuren , des te vlugger zullen de nieuwe democratieën bereid zijn de burgermaatschappij te ondersteunen , hun burgers te vertrouwen en het beginsel van de subsidiariteit toe te passen , wetende dat dit hun stabiliteit zal vergroten .
Meer nog : ook de fundamenten van de Europese Unie als supranationale gemeenschap zullen des te steviger zijn .
Concreet betekent dit vooral , dat bepaalde taken op het gebied van maatschappelijke solidariteit moeten worden overgedragen aan lokale overheden en aan non-profitorganisaties of publiekrechtelijke instanties .
Hoe lager het niveau waarop de herverdeling van middelen wordt uitgevoerd , des te transparanter en economischer het herverdelingssysteem zal zijn en des te beter het kan voorzien in de meest uiteenlopende behoeften van de maatschappij , die moeilijk kunnen worden geïdentificeerd vanuit het centrum .
De maatschappelijke solidariteit zal ook veel authentieker zijn , wanneer zij duidelijker verbonden is aan bepaalde personen of organisaties .
Deze authentieke solidariteit van de burgers , van maatschappelijke groeperingen , van gemeenten en regio ' s , vormt dus de beste voedingsbodem van de solidariteit , die onmogelijk kan worden verdeeld door slechts één enkele entiteit , te weten de staat .
En in een zo grote supranationale entiteit als de Europese Unie , die moet fungeren als een solidariteitsinstrument , is het noodzakelijk dat de burgerlijke fundamenten nog steviger , nog rijker zijn .
De levensvatbaarheid van de Europese Unie hangt dus onder andere en misschien wel vooral af van de mate waarin haar burgers zich verbonden voelen met het Europese burgerschap .
Een toenemende gevoeligheid voor alle symptomen of uitingen van nationaal egoïsme , vreemdelingenhaat of racisme is ongetwijfeld een essentieel bestanddeel van dit nieuwe gevoel van Europese verbondenheid .
De toegeeflijke politiek die destijds , in München , uitmondde in een capitulatie voor het kwaad , is een van de donkerste bladzijden uit de moderne Europese geschiedenis .
Deze ervaring roept op tot waakzaamheid .
Men moet het kwaad in de kiem bestrijden , en het volstaat niet dat regeringen dit doen .
De houding van regeringen moet voortvloeien uit de houding van de burgers .
Een ander aspect van maatschappelijke solidariteit is de veiligheid .
Dit is een taak van de nationale staten of van supranationale organisaties .
De Europese Unie is volop bezig een nieuwe inhoud te geven aan haar veiligheidsbeleid .
Dit nieuwe beleid zou zich moeten kenmerken door de capaciteit om snel beslissingen te nemen en deze beslissingen ook snel om te zetten in daden .
Dat lijkt me buitengewoon belangrijk .
Het is trouwens de hoogste tijd .
De recente gebeurtenissen in Joegoslavië spreken wat dat betreft voor zich .
Naar mijn mening heeft de interventie van de NAVO een aantal dingen min of meer duidelijk gemaakt .
Ten eerste , met het oog op de bescherming van het leven en de menselijke waardigheid alsook in het belang van de Europese veiligheid zijn interventies buiten de grenzen van de Europese Unie in bepaalde gevallen noodzakelijk .
Het is duidelijk dat hoe sterker het mandaat voor dergelijke interventies is , hoe beter .
Maar men kan zich jammer genoeg ook situaties indenken waarbij de VN geen mandaat voor een internationale interventie wil geven , niettegenstaande de belangen van vele potentiële slachtoffers , Europa en de menselijke beschaving als geheel .
Ik weet niet zeker of Europa bij de recente crisis in staat zou zijn geweest om in dat geval voet bij stuk te houden .
Het is nu ongetwijfeld veel vastberadener geworden , alleszins op psychologisch vlak .
Ik denk dat Europa van het huidige klimaat moet profiteren om zo snel mogelijk zijn slagvaardigheid te vergroten , ook op materieel en technisch gebied .
Ten tweede moeten er veel meer inspanningen worden geleverd op het gebied van conflictpreventie .
In Kosovo en Servië , alsook in Bosnië-Herzegovina en andere delen van ex-Joegoslavië , hadden duizenden mensenlevens en talloze bezittingen gespaard kunnen worden als de internationale gemeenschap in staat was geweest om adequater en vroeger te reageren , dit wil zeggen helemaal in het begin van het conflict .
( Applaus ) Ondanks alle oproepen en waarschuwingen over de potentiële gevaren en naderende verschrikkingen , werd er niets gedaan .
Ik noem enkele mogelijke oorzaken : de bezorgdheid over allerlei particuliere en materiële belangen en het onvermogen van regeringen om risico ' s te nemen voor een goed doel of voor het algemeen belang .
Ten derde hebben de Verenigde Staten in deze kwestie een doorslaggevende rol gespeeld en zonder hun inzet zat de internationale gemeenschap heel waarschijnlijk nog steeds machteloos toe te kijken bij de verschrikkingen die hebben geleid tot de interventie in Kosovo .
Maar Europa kan niet eeuwig blijven rekenen op de Verenigde Staten , vooral niet wanneer het gaat om een Europees probleem .
Het moet in staat zijn zelf een antwoord te vinden en probleemsituaties op eigen kracht op te lossen .
In de wereld van vandaag , waar kleine entiteiten zich op goede gronden verenigen in internationale of supranationale gemeenschappen , is het ondenkbaar dat de Europese Unie zich lange tijd op het wereldtoneel zou kunnen handhaven als een respectabele mogendheid , als zij niet in staat is overeenstemming te bereiken over een middel om de mensenrechten te beschermen .
Niet alleen op haar eigen grondgebied , maar ook binnen haar actieterrein , dit wil zeggen binnen de ruimte die haar in de toekomst zou kunnen toebehoren .
Zoals ik daarnet al zei , is de uitbreiding volgens mij van vitaal belang voor de Unie .
Daarom zou ik dit nogmaals willen onderstrepen .
Misschien hecht ik zoveel belang aan de uitbreiding omdat ik veertig jaar communistische onderdrukking heb meegemaakt , voorafgegaan door de nazi-dictatuur , of omdat ik mij baseer op de specifieke ervaring van iemand die afkomstig is uit een land dat gelegen is in het hart van Europa en in de loop der eeuwen is uitgegroeid tot een kruispunt van verschillende Europese denktradities en geopolitieke belangen , en waar meer dan één Europees conflict is begonnen .
Hierdoor ben ik tot de rotsvaste overtuiging gekomen dat Europa de enige politieke entiteit is waarvan de veiligheid ondeelbaar is .
De idee van twee Europa ' s die naast elkaar leven , één Europa dat democratisch , stabiel , welvarend is en bezig is zich te integreren , en een ander , minder democratisch , minder stabiel en minder welvarend Europa , is in mijn ogen een absolute illusie .
Men zou dit kunnen vergelijken met een kamer , waarvan de ene helft onder water staat en de andere droog is .
Daarin kan men onmogelijk lange tijd samenleven .
Hoe innerlijk verscheiden het ook is , Europa is ondeelbaar , en alles wat er in Europa aan ergs gebeurt , zal altijd gevolgen en repercussies hebben voor de rest van Europa .
Als politieke eenheid heeft Europa voor het eerst in zijn bewogen geschiedenis de unieke kans om zich op een werkelijk rechtvaardige en vreedzame manier te organiseren , volgens het principe van gelijkheid en samenwerking van allen .
Gedaan met de gewelddaden van de machtigen tegen de minder machtigen .
Algemene overeenstemming , algemene consensus : dat zou het basisprincipe moeten zijn van de politieke ordening van Europa en van zijn stabiliteit in het nieuwe millennium , hoe lastig het ook is en hoe lang het ook duurt om deze algemene consensus te bereiken .
Met Europa bedoel ik hier het continent in zijn geheel .
We begrijpen allemaal dat het uitbreidingsproces van de Unie gepaard moet gaan met een even ingrijpende en continue hervorming van de instellingen .
Ik ben ervan overtuigd dat de intergouvernementele conferentie met realistische voorstellen zal komen , die de Europese Unie op het goede spoor zullen zetten .
Ik geloof echter niet dat het bij deze institutionele veranderingen binnen de Unie mag blijven .
Integendeel , volgens mij is dit pas het begin van een heel lang proces , dat misschien tientallen jaren in beslag zal nemen .
Dit hervormingsproces moet berusten op het continue streven om de besluitvorming binnen de Europese Unie sneller , eenvoudiger en transparanter te maken .
Ik zou graag twee concrete punten willen aankaarten die ik al meermaals aan de orde heb gesteld , en die volgens mij op termijn kunnen bijdragen tot de verwezenlijking van deze doelstellingen .
Ten eerste ben ik van mening dat de Europese Unie vroeg of laat een eigen grondwet moet opstellen , die beknopt , duidelijk en voor iedereen begrijpelijk is ...
( Applaus ) een grondwet die alle kinderen van Europa zonder al te veel problemen kunnen leren op school .
Deze grondwet zou , zoals gebruikelijk , uit twee delen bestaan .
Het eerste deel zou een beschrijving geven van de fundamentele rechten en plichten van de Europese burgers en staten , de fundamentele waarden waarop de Europese Unie berust , de zin en het hogere doel van de Europese eenmaking .
In het tweede deel zou een beschrijving staan van de belangrijkste instellingen van de Europese Unie , hun essentiële bevoegdheden en hun onderlinge betrekkingen .
De invoering van een dergelijke grondwet zou niet automatisch een radicale hervorming met zich meebrengen van de Unie van de staten , zoals we die nu kennen , naar de federale superstaat waar eurosceptici zo bang voor zijn .
Het zou enkel de burgers van het Europa in wording in staat stellen zich een duidelijker beeld te vormen van de Europese Unie , zodat ze beter begrijpen wat de Unie inhoudt en er zich beter mee kunnen identificeren .
( Applaus ) Een belangrijke kwestie die vaak en terecht aan de orde wordt gesteld in verband met de institutionele hervormingen van de Unie , is het gewicht van kleine landen in het besluitvormingsproces .
Met andere woorden , hoe kan men kleine landen de garantie geven dat ze niet in een minderheidspositie worden gedrukt door de grote landen en tezelfdertijd de grootte van de verschillende lidstaten op passende wijze laten doorwegen in de besluitvorming ?
Een mogelijke oplossing zou volgens mij kunnen bestaan in de oprichting van een tweede kamer van het Europees Parlement .
De leden van deze kamer zouden uiteraard niet rechtstreeks worden verkozen , maar worden afgevaardigd door de verschillende parlementen , bijvoorbeeld drie per lidstaat .
Terwijl de eerste kamer , dit wil zeggen het huidige Parlement , de grootte van de verschillende lidstaten zou weerspiegelen , zou de tweede kamer juist hun gelijkheid bevestigen : alle lidstaten zouden er een gelijk aantal zetels hebben .
Men zou dan bijvoorbeeld bij de samenstelling van de Commissie geen rekening meer hoeven te houden met de nationaliteit van commissarissen en de nationale parlementen zouden op een veel directere en efficiëntere manier worden betrokken bij het besluitvormingsproces .
Hoe de institutionele hervorming of de door mij gesuggereerde hervorming ook mogen evolueren of aflopen , één ding lijkt me duidelijk : als er geen akkoord of consensus wordt bereikt over de institutionele hervormingen , mag dit de uitbreiding van de Europese Unie in geen geval afremmen .
Want een al te grote vertraging van de uitbreiding zou oneindig veel gevaarlijkere gevolgen hebben dan een onvoltooide institutionele hervorming .
Dames en heren , de technologische beschaving die zich thans uitstrekt over de hele planeet is ontstaan op Europese bodem en heeft haar ontwikkeling in grote mate te danken aan de Europees-Amerikaanse beschaving .
Europa draagt dus een enorme verantwoordelijkheid voor de toestand van deze beschaving .
Deze verantwoordelijkheid mag echter nooit de vorm aannemen van een agressieve verspreiding van zijn eigen waarden , ideeën of producten over de rest van de wereld .
Integendeel , Europa zou eindelijk eens kunnen beginnen met zijn eigen huis op orde te stellen en als voorbeeld kunnen dienen voor anderen , zonder dat deze verplicht zijn dit voorbeeld te volgen .
De hele moderne levensopvatting , waarin groei en onophoudelijke materiële vooruitgang centraal staan en de mens zich zelfverzekerd opwerpt als de meester van het universum , is de spijtige keerzijde van de Europese denktraditie .
Deze levensopvatting is ook de diepere oorzaak van het onheilspellende karakter van onze hedendaagse beschaving .
Welk ander werelddeel dan Europa , dat deze grote historische beweging in gang heeft gezet , die heeft geleid tot de huidige problemen en zelfs tot de vrije val van onze beschaving , zou zich krachtig moeten verzetten tegen deze bedreigingen ?
Op dit belangrijke keerpunt in de geschiedenis moet Europa volgens mij de moed hebben om zich te bezinnen over zijn ambivalente bijdrage aan de wereldbeschaving .
Het moet begrijpen dat het de wereld niet alleen de mensenrechten heeft gegeven , maar ook de holocaust , dat het niet alleen de geestelijke vader is van de industriële revolutie en het informatietijdperk , maar ook van de verminking van de natuur , de plundering van natuurlijke hulpbronnen en de vervuiling van de atmosfeer , allemaal in naam van de onbeperkte uitbreiding van materiële rijkdommen .
We moeten begrijpen dat we weliswaar de weg hebben bereid voor een gigantische ontwikkeling van wetenschap en technologie , maar dat we hier ook een bijzonder hoge tol voor moeten betalen : het teloorgaan van een hele reeks belangrijke en complexe menselijke ervaringen die zich in de loop van verscheidene millennia hebben ontwikkeld .
Europa moet beginnen met zichzelf .
Het kan zuiniger leven , zich een aantal dingen ontzeggen , respect hebben - volgens zijn beste geestelijke tradities - voor de hogere kosmische orde als iets dat ons overstijgt , en ook de morele orde eerbiedigen als een uitvloeisel van deze universele orde .
Bescheidenheid , vriendelijkheid , welwillendheid , respect voor hetgeen we niet begrijpen , een diep gevoel van solidariteit met de anderen , respect voor elk anderszijn , de bereidheid om offers te brengen of goede daden te stellen die alleen de eeuwigheid kan belonen , die ons zwijgend gadeslaat door het oog van ons geweten : dit zijn allemaal waarden die de grondslag zouden kunnen en moeten vormen van de Europese eenmaking .
Europa heeft , gedeeltelijk of volledig , de verschrikkelijkste gebeurtenissen van de 20ste eeuw op zijn geweten : de twee wereldoorlogen , het fascisme en het totalitaire communisme .
Maar tijdens de vorige eeuw zijn er in Europa ook drie positieve ontwikkelingen geweest , ook al zijn ze niet alleen door toedoen van Europa totstandgekomen : het einde van de koloniale heerschappij over de wereld , de val van het IJzeren Gordijn en het begin van de Europese eenmaking .
Volgens mij staat Europa nu voor een vierde grote opdracht : door zijn eigen verwezenlijking laten zien dat het mogelijk is de gevaren te trotseren die zijn van tegenstrijdigheden vervulde beschaving over de wereld heeft afgeroepen .
Ik zou heel gelukkig zijn als het land waar ik vandaan kom hier als volwaardige partner aan zou kunnen deelnemen .
( De leden verheffen zich van hun zetel en geven de spreker een warm en langdurig applaus ) Mijnheer de President , namens het Europees Parlement zou ik u heel hartelijk willen bedanken voor de krachtige boodschap die u hier heeft laten horen , en het applaus van mijn collega ' s laat ook duidelijk zien dat deze boodschap is aangeslagen .
Ik zou u willen bedanken : u heeft er terecht op gewezen dat de Europese identiteit volkomen verenigbaar is met een nationaal identiteitsbesef .
En , uitgaande van uw persoonlijke ervaring , heeft u laten zien dat men een Europees identiteitsbesef niet kan opleggen van bovenaf , maar dat het zich op spontane , natuurlijke wijze ontwikkelt .
Ik heb aandachtig geluisterd naar uw woorden , en wij voelen er ons allemaal erg door aangesproken .
We hebben kunnen constateren dat u trouw bent gebleven aan uw principes , die u altijd consequent heeft toegepast en die berusten op uw geloof in de fundamentele waarden .
U heeft uw toespraak van 1994 in herinnering gebracht en deze zelfs omschreven als enigszins provocerend , maar soms kunnen utopieën vruchtbaar zijn en we hebben samen kunnen vaststellen welke weg we hebben afgelegd .
Ik zou hier nog aan toe willen voegen dat u terecht de nadruk heeft gelegd op de rol van de burgermaatschappij , niet alleen in de kandidaat-landen , maar ook in elk land van de Europese Unie .
U heeft er terecht op gewezen dat de versterking van de burgermaatschappij noodzakelijk is om het vertrouwen van de burgers te herstellen en ze opnieuw te laten geloven in de maatschappelijke solidariteit , die onze samenleving hard nodig heeft .
Maar wat mij misschien wel het meeste zal bijblijven van uw uiteenzettingen , is dat u ons eraan heeft herinnerd dat de Europese eenmaking , naast alle economische aspecten , vooral een werk is van de geest .
Vanzelfsprekend zouden we dit werk heel graag samen met u voortzetten .
Dank u , mijnheer de President .
( De plechtige vergadering wordt om 12.40 uur gesloten )
 
Paritaire Vergadering ACS-EU Aan de orde is het jaarverslag ( A5-0032 / 2000 ) van de heer Corrie , namens de Commissie ontwikkelingssamenwerking , over de resultaten van de werkzaamheden van de Paritaire Vergadering ACS-EU in 1999 .
Mijnheer de Voorzitter , ik had de inleiding van dit verslag graag om 9 uur ' s morgens in plaats van om 9 uur ' s avonds gehouden .
Hopelijk is het aantal aanwezige leden in deze vergaderzaal niet een indicatie van de belangstelling die er voor het ontwikkelingswerk in de overzeese landen en gebiedsdelen bestaat .
Desalniettemin is het een vaste gewoonte het verslag van de werkzaamheden van de Paritaire Vergadering ACS-EU aan de leden van dit Parlement voor te leggen en ik heb het genoegen dat vanavond te mogen doen .
Daarbij kan ik u wederom verslag doen van twee zeer succesvol verlopen bijeenkomsten van de Paritaire Vergadering , respectievelijk in Straatsburg en in Nassau .
Zij vormden in veel opzichten de afsluiting van een tijdperk en het begin van een nieuwe periode .
De Paritaire Vergadering ACS-EU is een unieke organisatie in de mondiale politiek .
Waar anders zie je 86 landen gezamenlijk vergaderen over kwesties van wederzijds belang ?
De bijeenkomst in Straatsburg was de laatste onder voorzitterschap van Lord Plumb .
Uit respect voor al het werk dat hij onder moeilijke omstandigheden heeft verricht , heeft het bureau van de Paritaire Vergadering besloten om hem in Nassau tot erevoorzitter te benoemen .
Wij wensen hem ook na zijn pensionering alle goeds toe .
De twee bijeenkomsten van de Paritaire Vergadering stonden in het teken van de onderhandelingen over de vernieuwing van de Overeenkomst van Lomé .
Ik zie uit naar de ondertekening van een nieuwe overeenkomst en ik hoop dat deze snel door alle betrokken landen zal worden geratificeerd .
Ik weet nog dat de toenmalige commissaris Marin bij de vorige tussentijdse herziening , waarvoor ik rapporteur was , zei dat dat wel de laatste herziening zou zijn .
Welnu , hij had het mis en ik wil Philip Lowe en zijn team lof toezwaaien voor het feit dat zij achter de schermen zo voortvarend hebben gewerkt aan een nieuwe overeenkomst , ook al waren de omstandigheden verre van gemakkelijk .
Ik was daarnaast zeer opgetogen over de verklaring vanmorgen van commissaris Nielson .
Hij heeft er alles aan gedaan om de onderhandelingen tot een goed einde te brengen en daarvoor wil ik hem in het bijzonder hulde brengen .
Ik wil ook mijn lof uitspreken voor mevrouw Kinnock die met haar werkgroep zo hard aan de toekomst van Lomé heeft gewerkt .
Haar verslag en ook het verslag over de regionale samenwerking en integratie zijn naar mijn vaste overtuiging van grote invloed geweest op de uitkomst van deze onderhandelingen .
Ik wil tevens de werkgroep " kleine eilandstaten / klimaatverandering " en de follow-up groep visserij bedanken voor hun voortreffelijke verslagen .
Verder wil ik nog de Raad , de Commissie en de ACS-Raad danken voor de belangstelling die zij voor ons werk hebben getoond tijdens het vragenuur dat wij met elk van deze instellingen hebben gehad .
Bestrijding van de armoede was de rode draad van onze debatten op beide bijeenkomsten .
In de aangenomen resolutie hebben wij armoede zelfs als een schending van de mensenrechten aangemerkt .
Wij hebben daarin ook gepleit voor meer gelijkheid tussen mannen en vrouwen .
Als ik door Afrika reis en zie wat vrouwen allemaal doen , kan ik alleen maar hopen dat er meer vrouwelijke ministers en staatshoofden zullen komen .
Misschien zou dat helpen een einde te maken aan de fraude , de corruptie en het wanbeheer die in sommige landen aan de orde van de dag zijn en waaraan een halt moet worden toegeroepen .
Wij hebben , zoals altijd , weer veel gediscussieerd over landen waar een oorlogssituatie heerst .
Ik ben naar Ethiopië en Eritrea afgereisd om uit de eerste hand te vernemen hoe de situatie ter plekke is .
De Organisatie voor Afrikaanse Eenheid werkt hard aan een vredesregeling , maar Ethiopië eist eerst duidelijkheid in een aantal kwesties , hoe zorgelijk de humanitaire situatie in beide landen ook is .
In Nassau hoorden wij tot onze grote vreugde dat er na vier jaar onderhandelen een handelsovereenkomst met Zuid-Afrika was bereikt .
Het probleem hierbij was vooral het gebrek aan cohesie tussen de EU en de ontwikkelingslanden , dat tijdens de WTO-onderhandelingen in Seattle een dieptepunt bereikte .
Er moet nog veel werk worden verzet om de ontwikkelingslanden te overtuigen van de voordelen die mondialisering en liberalisering van de wereldhandel kunnen hebben .
Wij hebben in Nassau twee interessante discussies gevoerd over Oost-Timor en Cuba .
Cuba heeft de status van waarnemer , maar heeft nu - naar ik begrepen heb - te kennen gegeven tot de ACS-landen te willen toetreden .
Alle landen binnen het ACS-gebied die de democratische uitgangspunten , de mensenrechten , de beginselen van een goed bestuur en een onafhankelijke rechtspraak in acht nemen , zijn zonder enige twijfel welkom .
Ik wacht de ontwikkelingen in Cuba met belangstelling af .
De Cubaanse onderminister van Buitenlandse Zaken Dalmau was , toen hij de Vergadering toesprak , heel duidelijk over zijn intenties op dit punt .
Ook aanwezig was de heer Da Costa van de Timorese Nationale Verzetsraad , die een ontroerend pleidooi hield voor de toetreding van zijn land tot de ACS-landen , zodra Oost-Timor een zelfstandige staat wordt met een eigen regering .
Wij moeten Oost-Timor ten volle steunen in dit streven .
De kwestie van de mensenrechten is binnen de Paritaire Vergadering ACS-EU zo ' n belangrijk thema dat is besloten om een aantal ondervoorzitters te benoemen die specifiek moeten toezien op de naleving van de mensenrechten en hierover aan de Vergadering verslag moeten uitbrengen .
In de discussies is speciale aandacht besteed aan onder meer de kwestie van de kindsoldaten in Soedan , die in veel gevallen in de buurlanden zijn ontvoerd en naar Soedan gebracht .
Mij viel de eer te beurt om aan het begin van deze vijfde zittingsperiode tot Europees covoorzitter te worden gekozen en de heer Clair uit Mauritius is de nieuwe covoorzitter voor de ACS-landen .
Ik zou graag een aantal veranderingen in onze organisatie doorgevoerd zien , met name na de ondertekening van de nieuwe overeenkomst in mei .
Er moet meer gelijkheid komen tussen onze ACS-partners en de EU-leden en ik wil af van het " zij versus wij " syndroom .
Daarnaast streef ik naar een Paritaire Vergadering van gekozen ACS-afgevaardigden in plaats van de ambassadeurs of ministers die daarin nu als gedelegeerden optreden .
Dit ligt naar mijn mening in de lijn van de nieuwe overeenkomst .
Voorts voorziet de nieuwe overeenkomst in de mogelijkheid van regionale bijeenkomsten van de Paritaire Vergadering in de zes regio ' s , waardoor wij veel gerichter kunnen werken .
Van deze bijeenkomsten wordt verslag uitgebracht aan de Paritaire Vergadering .
In Nassau ( Caribisch gebied ) hebben wij een regionale vergadering georganiseerd die uitermate productief was .
Er staat nog een vergadering op het programma in het West-Afrikaanse Abuja .
De Vergadering moet het in mijn ogen niet alleen bij woorden laten , maar ook tot daden komen waar alle mensen in de ontwikkelingslanden beter van worden .
Ik wil de stem van de burgermaatschappij luider laten doorklinken .
Dan moeten er echter wel meteen stappen worden ondernomen om de corruptie te bestrijden .
Landen die de beginselen van een goed bestuur in acht proberen te nemen , moeten wij belonen .
Evenzo moeten landen waar de corruptie welig tiert of waar de grondwet niet het door ons gewenste pluralistische staatsbestel toelaat , stevig worden aangepakt .
Ik ben heel blij met de uitslag in Zimbabwe .
De Europese belastingbetaler pikt het niet langer dat er met zijn belastinggeld wordt gefraudeerd .
Er moet een nieuwe wind van verandering door Afrika gaan , er moeten nieuwe criteria worden vastgesteld en nageleefd .
De Paritaire Vergadering zou een vooraanstaande rol moeten spelen bij het toezicht op de naleving van de beginselen van een goed bestuur , de mensenrechten en de democratische uitgangspunten .
Daarbij zou zij met de Commissie moeten samenwerken .
Mijn mening is dat de gekozen EU- en ACS-afgevaardigden als gelijkwaardige partners deze taak wel degelijk aankunnen .
Ik verzoek u met klem uw goedkeuring aan dit verslag te hechten .
Mijnheer de Voorzitter , allereerst wil ik collega Corrie feliciteren met zijn uitstekende en uitgebreide verslag .
Ontwikkelingssamenwerking moet steeds gebaseerd zijn op de eerbiediging van de mensenrechten en op armoedebestrijding .
Het feit dat de Europese Unie en veel lidstaten de middelen voor ontwikkelingshulp terugbrengen , staat daarmee in schril contrast .
Met het oog op de toekomst moet de Paritaire Vergadering juist extra financiële middelen krijgen , die bijvoorbeeld kunnen worden gebruikt om waarnemers naar verkiezingen te sturen als de ACS-landen daarom vragen .
In de toekomst moet de EU zich bij de coördinatie van ontwikkelingsprojecten enerzijds breder oriënteren , en anderzijds betere afspraken maken met afzonderlijke landen om efficiënter te kunnen werken en de middelen doelmatiger te gebruiken .
Een voorbeeld daarvan is het onderwijs : het is niet alleen zeer de moeite waard , maar ook noodzakelijk om dat in de toekomst in de ACS-landen te stimuleren .
Als we denken aan de razendsnelle ontwikkeling van de mogelijkheden om onderwijs en technologie via het Internet aan te bieden , is duidelijk dat daarmee nieuwe hulpmiddelen ter beschikking komen om ontwikkelingslanden , die momenteel nog maar over beperkte middelen beschikken , bij de wereld te betrekken in plaats van ze door de globalisering te laten overrompelen .
Ik denk dat er op dat punt een taak voor de EU is weggelegd .
De Unie kan op deze manier namelijk bijdragen aan de vorming van een middenklasse die mensen kan leren zichzelf te helpen .
Een voorbeeld van deze problematiek is Nigeria , dat vanuit de hele wereld industriële eindproducten importeert , maar het onderhoud daarvan tegen aanzienlijke kosten aan buitenlandse vakmensen moet overlaten .
Passende scholing van de Nigeriaanse bevolking zou de aanzet kunnen geven tot de vorming van een middenklasse .
In het verslag wordt duidelijk ingegaan op de voor de toekomst dringend noodzakelijke optimalisering van de werkmethoden .
Met name de voorgestelde regionale conferenties zouden het mogelijk moeten maken beter in te gaan op de specifieke problemen van de ontwikkelingslanden .
De hulpverlening van de EU zou daardoor doelgerichter kunnen worden voorbereid en uitgevoerd .
Dank u wel , mijnheer Zimmerling : als ik goed ben geïnformeerd dan is het de eerste maal dat u dit Huis toespreekt .
Het is uw maidenspeech en daar wil ik u graag bij gelukwensen .
Dat is prima verlopen .
Mijnheer de Voorzitter , dames en heren , het kan niet vaak genoeg gezegd worden dat de Overeenkomst van Lomé sinds 1975 een van de hoekstenen van de Europese ontwikkelingssamenwerking is , en in veel opzichten een gidsfunctie vervult .
De Overeenkomst gaat uit van partnerschap en gelijkwaardigheid , en voorziet in parlementaire begeleiding door de Paritaire Vergadering .
Daarmee is de overeenkomst een model dat wereldwijd kan worden toegepast .
Dit jaar vieren we het 25-jarige bestaan van de samenwerking in het kader van Lomé , en het is passend dat we in dit jubileumjaar op het punt staan een nieuwe en verder ontwikkelde partnerschapsovereenkomst te sluiten , waardoor ook de Paritaire Vergadering aan beide kanten tot een echt parlement wordt opgewaardeerd .
Ik wil daarom niet alleen op 1999 terugkijken ; dat heeft de rapporteur , de heer Corrie , al voortreffelijk gedaan .
Veel van wat ons vandaag bezighoudt , is het gevolg van fundamentele veranderingsprocessen die sinds het einde van de tachtiger jaren overal ter wereld plaatsvinden .
Dat heeft ook in de ontwikkelingslanden grote schokken veroorzaakt , en de naschokken daarvan zijn nog niet voorbij .
De samenwerking met de ACS is een dynamisch proces .
Tussen Lomé I en Lomé VI is de inhoud van de overeenkomsten voortdurend verbeterd .
Tezelfdertijd is het aantal partnerlanden aanzienlijk toegenomen , tot het huidige aantal van 71 .
Vooral de toetreding van Namibië en Zuid-Afrika was voor iedereen die daarbij betrokken was een ingrijpende gebeurtenis .
Zojuist heeft Cuba aan de deur geklopt .
Als Cuba in de ACS / EU-gemeenschap wordt opgenomen , is dat een stap met grote gevolgen , die ook in Cuba tot veranderingen zal leiden .
De samenwerking met de ACS blijft dus erg spannend , en niet alleen vanwege de nieuwe accenten in de nieuwe overeenkomst .
Armoedebestrijding en de bevordering van duurzame economische , culturele en sociale ontwikkeling zijn belangrijke doelstellingen bij het streven een democratische , op eerbied voor de mensenrechten gebaseerde maatschappij op te bouwen in de ACS-landen .
De versterking van democratische instellingen hoort daarbij .
De geschiedenis laat zien dat de Paritaire Vergadering wat dat betreft een indrukwekkend positieve ontwikkeling heeft doorgemaakt .
Vroeger zaten er namens de ACS-landen vooral regeringsvertegenwoordigers of ambassadeurs aan tafel , maar tegenwoordig zijn tenminste 75 % van onze gesprekspartners gekozen volksvertegenwoordigers .
Wij zouden een groot feest moeten houden wanneer dat binnenkort 100 % wordt , zoals in de nieuwe overeenkomst wordt voorzien .
De voortschrijdende democratisering , die in tegenstelling tot de diverse crisissituaties haast onopgemerkt plaatsvindt , krijgt helaas veel te weinig aandacht .
De regionale samenwerking , dan wel integratie , is een sterk punt van de multilaterale samenwerking binnen de ACS .
Eén van de wensen die op de lange verlanglijst van het Europees Parlement staan , gaat in vervulling : de Paritaire Vergadering zal binnenkort ook regionale conferenties kunnen houden , zoals we al hebben gehoord .
Een versterking van de regionale samenwerking kan het uitbreken van etnische , economische , sociale of religieuze conflicten helpen voorkomen , dus een preventieve werking hebben .
Om diezelfde reden pleit het Europees Parlement sinds jaar en dag voor deelname van de burgermaatschappij aan besluitvormingsprocessen en aan het beheer van ontwikkelingsprojecten , en hebben wij steeds het belang van decentrale samenwerking onderstreept .
De intensivering van de contacten tussen de Paritaire Vergadering en de sociale partners die in de overeenkomst wordt voorzien , is nog een stap in de goede richting .
De enige bittere pil is dat het Europees Ontwikkelingsfonds nog altijd niet in de Europese begroting is opgenomen .
Ik hoop dat het niet nog eens 25 jaar zal duren voordat we ook op dit punt eindelijk succes boeken .
Mijnheer de Voorzitter , ik wil de heer Corrie complimenteren met zijn verslag .
De Overeenkomst van Lomé staat al meer dan 25 jaar lang voor een echt partnerschap tussen de EU en de ACS-landen .
Dat de overeenkomst , ondanks de sterke druk die van vele kanten , de WTO incluis , is uitgeoefend , toch heeft standgehouden , is op zich al een soort overwinning .
Maar het bestaan van de nieuwe overeenkomst zegt natuurlijk nog niets over de waarde ervan .
Die moet worden getoetst aan de mate waarin zij kan bijdragen aan de inspanningsverplichtingen van de EU op het gebied van de armoedebestrijding en de verwezenlijking van de internationale ontwikkelingsdoelstellingen .
Wanneer deze maatstaven worden gehanteerd , blijkt de nieuwe overeenkomst tal van ernstige tekortkomingen te vertonen .
Zo valt zij bijzonder nadelig uit voor de ACS-landen waarvan de exportinkomsten kortstondige fluctuaties te zien geven .
Tijdens een marathonvergadering in december werd een compromis bereikt op grond waarvan de armste , volledig door land ingesloten staten alsmede de armste eilandstaten in aanmerking zouden komen voor steun , wanneer de gederfde inkomsten uit export een minimum van 2 % zouden overschrijden .
Voor de andere ACS-landen is deze schadedrempel vastgesteld op 10 % .
Bij de laatste gespreksronde beweerde de EU echter dat zij feitelijk nooit had ingestemd met het voorstel om dit soort staten toe te voegen aan de landen die aanspraak kunnen maken op steun op grond van de 2 % -drempel .
Deze verandering pakt funest uit voor met name de Windward Islands , die er als gevolg van de nieuwe regeling en wellicht ook als enige van de ACS-landen fors op achteruitgaan .
Dit is een bijzonder wrange consequentie , aangezien de Windward Islands tot de kleinste en kwetsbaarste ACS-landen behoren , maar nu wel de hoogste prijs dreigen te betalen voor dit nieuwe Lomé-akkoord .
Op handelsgebied heeft ondertussen het concept van de zogeheten regionale economische partnerschapsovereenkomsten of vrijhandelsakkoorden veel opgang gemaakt onder invloed van de WTO , die Lomé aan de WTO-regels wil onderwerpen .
Dat kan ertoe leiden dat ontwikkelingslanden die niet tot de allerarmste behoren , dit soort akkoorden min of meer krijgen opgedrongen .
Het is evenwel zonneklaar dat het voor een aantal landen , zelfs na een overgangsperiode , gewoonweg onmogelijk is hun markten nu al open te stellen voor de kille wind van de vrijhandel zonder daarbij hun eigen nationale economie de das om te doen .
Wij moeten er daarom speciaal op letten dat voor landen die nog niet klaar zijn voor liberalisering , er ook daadwerkelijk nog andere opties openstaan .
Wij moeten ervoor zorgen dat de bestaande strategieën ter bevordering van de regionale integratie van ACS-landen worden gecontinueerd .
Tenslotte zouden de EU en de ACS-landen in een nieuwe handelsronde gezamenlijk moeten aandringen op een wijziging van artikel 24 van de GATT om daarmee nadrukkelijk de mogelijkheid open te houden van regionale , niet-wederzijdse handelsakkoorden tussen groepen landen die in structureel en economisch opzicht van elkaar verschillen .
De Overeenkomst van Lomé is een uniek partnerschap .
Wil de overeenkomst echter daadwerkelijk zoden aan de dijk zetten , dan moeten wij de onderhandelingscontext verbreden en toenadering zoeken tot de WTO en alle andere internationale onderhandelingsfora .
Mijnheer de Voorzitter , in dit debat wil ik aangeven wat we de arme landen van Afrika , de Caraïben en de Stille Oceaan hebben aangedaan , ook al durft men hier te beweren dat deze landen van de Overeenkomst van Lomé profiteren .
Als we uitsluitend naar de handelsbetrekkingen kijken , moeten we constateren dat de Overeenkomst van Lomé deze landen geenszins bescherming heeft geboden .
Hun toch al beperkte aandeel in de handel met Europa is met 50 % afgenomen .
Dit toont aan dat de verschillen tussen de EU-landen en de ACS-landen zijn toegenomen .
Alleen enkele grote industriële en financiële consortia profiteren van de Overeenkomst van Lomé .
Deze consortia blijven de ACS-landen leegroven en maken ze economisch steeds meer afhankelijk van met name hun oude koloniale machthebbers .
De zogenaamde ontwikkelingshulp schiet zijn doel overduidelijk voorbij .
In de meeste ACS-landen neemt de onderontwikkeling juist toe .
In vele gevallen is de ontwikkelingshulp immers niet meer dan een verhulde subsidie voor de grote Europese exportbedrijven .
Ook de machthebbers in de ACS-landen pikken een graantje mee , terwijl de arme meerderheid van de bevolking in die landen er niet van kan profiteren .
Zelfs als de ontwikkelingshulp voor de juiste doelen zou worden aangewend , zou ze tekort schieten om de benodigde infrastructuur op het gebied van volksgezondheid , onderwijs en watervoorziening te bekostigen .
Al jarenlang verlagen de grote mogendheden deze toch al niet noemenswaardige steun .
Deze mogendheden voeren hier vaak als rechtvaardiging voor aan dat de desbetreffende regimes de mensenrechten niet naleven of corrupt zijn .
Dat is toch wel het toppunt van cynisme .
Wie beschermt immers deze corrupte regimes ?
De regeringen van de rijke landen !
Wij sluiten onze ogen voor de daadwerkelijk corrupte organisaties , zoals de grote consortia op het gebied van olieverwerking , watervoorziening en openbare werken .
We kunnen deze consortia overigens flink aanpakken , want hun hoofdvestigingen bevinden zich hier in Europa .
De keuze tussen enerzijds de verlenging van de Overeenkomst van Lomé met haar quota en protectionisme en anderzijds het geleidelijk laten verdwijnen van de bijzondere banden tussen de Europese Unie en de ACS-landen in naam van de vrijhandel , is niet reëel .
Geen van beide opties voorkomt immers dat de ACS-landen worden leeggeroofd of verder verarmen .
Ik ben tegen het laaghartige en onmenselijke systeem dat honderden miljoenen mensen letterlijk laat creperen om een kleine groep bedrijven te bevoordelen .
Als deze arme landen slechts een fractie zouden bezitten van de enorme rijkdommen van de grote consortia , dan zouden ze de armoede achter zich kunnen laten .
Maar zolang men deze grote kapitalistische consortia niet durft aan te pakken , gaat men de echte problemen uit de weg .
Mijnheer de Voorzitter , ik dank de heer Corrie , medevoorzitter van de Paritaire Vergadering ACS-EU , die de allesbehalve gemakkelijke taak heeft gehad een verslag op te stellen over een complexe instelling als de Paritaire Vergadering ACS-EU .
Ik wil vandaag slechts ingaan op enkele punten die ik van essentieel belang acht .
Naar mijn mening zou het Europees Parlement er met klem op moeten aandringen dat de Paritaire Vergadering een werkelijk parlementair karakter krijgt .
Het zou dus bij de ACS-landen moeten bepleiten zich te laten vertegenwoordigen door leden van de nationale parlementen , om juist in de ACS-landen de democratische samenhang te versterken .
Als verdere bijdrage aan dit debat wil ik ingaan op de globalisering en de WTO , die de ACS-landen als een grote bedreiging voor hun ontwikkeling ervaren .
Voor de ACS-landen zal in een overgangsperiode moeten worden voorzien .
Daarnaast dienen zij - in het kader van de nieuwe benaderingswijze van regionalisering van steunmaatregelen - te worden ondersteund bij de ontwikkeling van landbouw en visserij , en tevens bij het ontginnen van mineralen en delfstoffen , waarvan een gedeelte momenteel wordt geëxploiteerd met een slechts zeer geringe opbrengst voor de ACS-landen zelf .
Voorts zou het Europees Parlement - via een paritaire werkgroep binnen de Paritaire Vergadering - zich krachtig moeten inzetten voor de stabilisering van de begrotingen van de ACS-landen .
Dit zou kunnen gebeuren door een gerichte selectie van de begrotingsposten , met het doel de economische maar vooral de maatschappelijke ontwikkeling te bevorderen , en door toezicht te houden op het in de diverse ACS-landen toegepaste inkomens- en fiscaal beleid .
Wij moeten de bevolkingen in de ACS-landen te hulp komen via onze betrekkingen met hun leiders .
Deze moeten zich terdege bewust zijn dat de door de Europese Unie geboden ontwikkelingshulp bestemd is voor het volk , en niet voor de regeringsklieken die in een aantal landen alle binnenlandse en buitenlandse hulpbronnen in beheer hebben .
Het laatste punt betreft het voorkomen van etnische conflicten en conflicten tussen staten .
Dit verdient onze voortdurende aandacht en zou bevorderd kunnen worden door een krachtdadig optreden langs diplomatieke weg , dan wel door uitvoering te geven aan de voorstellen die ik in het voorgaande heb geformuleerd .
Mijnheer de Voorzitter , ik deel het positieve oordeel dat mijn collega Karin Junker zojuist over dit verslag heeft uitgesproken .
Ik voeg daaraan toe dat de heer Corrie onze volle waardering verdient voor het doeltreffende en onpartijdige optreden waarmee hij zijn werk als medevoorzitter van de Paritaire Vergadering ACS-EU is begonnen .
Ik wil mijn interventie beperken tot een concrete gebeurtenis van enkele dagen geleden , die ten dele voortkomt uit de ontwikkelingen waar in het onderhavige verslag naar wordt verwezen .
Ik doel op het feit dat Cuba op 2 februari de wens heeft uitgesproken volwaardig lid te worden van de ACS .
Aan de laatste bijeenkomst van de Paritaire Vergadering ACS-EU in Nassau nam een Cubaanse delegatie deel , en de Cubaanse onderminister voor Buitenlandse Zaken , Dalmau , sprak de plenaire vergadering toe .
Er ontspon zich een levendig debat met de minister , waarna velen van ons ook nog aparte gesprekken met hem hebben gevoerd .
Na de vergadering in Nassau heeft een afvaardiging van ons Parlement Havana bezocht , onder leiding van de heer Corrie en de voorzitter van de Commissie ontwikkelingssamenwerking , de heer Joaquín Miranda .
De gedachtewisseling die daar plaatsvond , was heel verhelderend .
Ik heb de indruk dat dit werkbezoek van het Europees Parlement het laatste duwtje was dat onze Cubaanse vrienden nodig hadden om hen ervan te overtuigen dat zij er goed aan doen een stap verder te gaan in de samenwerking met de Europese Unie .
Deze situatie is politiek van groot belang , en ik hoop dat wij vanuit het Europees Parlement de welwillende en ruimhartige houding zullen bevorderen die de Unie dient in te nemen .
Praktisch houdt dat in dat de Unie zo spoedig mogelijk positief op het Cubaanse streven moet reageren .
Er bestaan ten minste drie redenen waarom dat belangrijk is .
In de eerste plaats is het belangrijk voor Cuba , voor de ontwikkeling en de welvaart van het Cubaanse volk , en om definitief de door de Verenigde Staten ingestelde blokkade te doorbreken , die herhaaldelijk door het Europees Parlement en de Verenigde Naties is veroordeeld .
In de tweede plaats moeten we bedenken dat de kandidatuur van Cuba door alle ACS-landen wordt gesteund .
Als de Europese Unie positief reageert op de aanbeveling van de landen waarmee wij zijn geassocieerd , getuigt dat van respect , wat een gunstig effect zal hebben op onze samenwerking met deze landen in het algemeen .
Een positieve reactie zoals ik die voorstel , is bovendien een waardevol bewijs van de coherentie en de autonomie van de Europese Unie .
Met zo ' n reactie bewijzen we dat wij ons op geen enkele manier onder druk laten zetten .
Door Cuba toe te laten tot de gemeenschap van ACS-landen , laten wij zien dat Europa zich niet bezondigt aan onwaardig paying but not playing-gedrag - " wel betalen maar niet beslissen " - en dat bijvoorbeeld onze verontwaardiging over de beledigende Helms / Burton-wet geen schijnheiligheid was , maar dat wij bereid waren om op te treden , ongeacht de gevolgen .
Over een paar weken komt de Paritaire Vergadering ACS-EU opnieuw bijeen , en ik ben ervan overtuigd dat dit onderwerp opnieuw aan de orde zal komen .
Het is wenselijk dat de delegatie van het Parlement dan het lidmaatschap van Cuba ondersteunt , zoals onze parlementaire collega ' s uit de ACS-landen dat ongetwijfeld ook zullen doen .
Cuba moet natuurlijk aan alle bestaande voorwaarden voldoen , net als ieder ander lid .
De Cubanen weten dat , en ik weet zeker dat zij daarmee akkoord gaan .
Er moet ook duidelijk worden gezegd dat van Cuba niet meer zal worden gevergd dan van andere partners .
Ik verwelkom het feit dat Cuba wil toetreden , en ik verwelkom Cuba van ganser harte in onze kring .
De blokkade heeft niets dan ellende opgeleverd , wat onder de Cubanen tot spanning en ongevoeligheid heeft geleid .
Ik ben er heilig van overtuigd dat de integratie die wij steunen , en de welvaart die daar in de toekomst uit voort zal komen , juist tot ontspanning en de openstelling van het land zullen leiden .
Daar zullen wij allemaal , en met name het Cubaanse volk , van profiteren .
Mijnheer de Voorzitter , om te beginnen wil ik rapporteur Corrie ook bedanken en feliciteren met zijn uitstekende verslag , dat de werkzaamheden van de Paritaire Vergadering ACS-EU in 1999 bijzonder goed beschrijft en samenvat .
Mijn spreektijd is kort en ik wil slechts twee vragen te berde brengen .
De eerste vraag betreft de armoedebestrijding , die naar mijn mening voor zowel de EU als de lidstaten een pijnlijke zaak begint te worden .
Hoewel men zich zowel in het Verdrag als op de vergaderingen van de VN in Rio en Kopenhagen heeft verplicht om zich in te zetten voor het uitroeien van de armoede in de wereld , snoeit men , in tegenstelling tot wat men van plan was , in feite op de begroting voor ontwikkelingshulp .
We moeten deze trend doorbreken door het kwijtschelden van de schulden .
We moeten de daad bij het woord voegen .
Ik wil graag dat we hierin een voortrekkersrol spelen .
Ten tweede is er vaak gezegd dat de ACS-landen zich de democratische beginselen eigen moeten maken .
In paragraaf 2 en 3 van de resolutie wenst men dat de werkmethoden in de nieuwe overeenkomst worden ontwikkeld en verbeterd .
De ACS-landen wordt gevraagd om veel verschillende politieke strekkingen aan bod te laten komen .
Dat vind ik een goede zaak , waar ik heel positief tegenover sta .
We moeten ons echter ook afvragen hoe we zelf met de democratie omgaan .
Hoe democratisch is de delegatie van het Europees Parlement in de Paritaire Vergadering ACS-EU ?
In tegenstelling tot het Europees Parlement en de commissies van het Parlement , waar rapporteurs voor verslagen worden voorgedragen en benoemd , zijn er voor deze delegatie van de Paritaire Vergadering helemaal geen regels .
De twee grote fracties verdelen onderling de verslagen , de algemene verslagen enz .
Om verandering te brengen in deze ondemocratische gang van zaken , hebben wij van de Verts / ALE-fractie amendement 6 ingediend .
In dit amendement eisen we dat de rapporteur van het verslag , en de algemene verslagen , alsmede de leden van de werkgroepen gekozen moeten worden volgens duidelijke , democratische regels .
Hierbij moet rekening gehouden worden met kleine fracties en representativiteit .
Mijnheer de Voorzitter , mijnheer de commissaris , mijnheer de rapporteur , geachte collega ' s , ook ik wil om te beginnen de heer Alexander Corrie feliciteren met de exacte en nauwkeurige synthese die hij in zijn verslag geeft .
Het advies van het Europees Parlement over de activiteiten van de Paritaire Vergadering ACS-EU was heel belangrijk en heeft er ongetwijfeld toe bijgedragen dat de Europese Unie een samenhangend beleid voert en een coherente rol speelt op het gebied van ontwikkelingssamenwerking .
Wij dienen de belangrijke , en almaar meer parlementaire , rol te onderstrepen die de Paritaire Vergadering gespeeld heeft in het versterken van de relaties tussen de Europese Unie en de ACS-landen .
In het licht van deze positieve rol zou het heel nuttig zijn de Paritaire Vergadering de middelen te geven die overeenstemmen met de toegenomen kwaliteit van het werk dat zij presteert .
In verband met de werking van de Paritaire Vergadering zijn wij het eens met het voorstel van de rapporteur om in de zes regio ' s van de Overeenkomst - de Caraïben , de Stille Oceaan en de vier Afrikaanse regio ' s - regionale parlementaire vergaderingen in te stellen .
Deze regionale vergaderingen zouden toezien op de maatregelen die in de respectieve gebieden genomen worden .
Armoede is altijd al het sleutelwoord geweest in de debatten van de Paritaire Vergadering en de uitroeiing ervan is de prioritaire doelstelling van het ontwikkelingssamenwerkingsbeleid van de Europese Unie .
Wij brengen in herinnering dat de internationale gemeenschap overeenkomstig de tijdens de vergadering in Nassau aangenomen resolutie de concrete verbintenissen die zij is aangegaan om de armoede te verminderen , moet nakomen .
Dit vergt samenhang en actie .
In de volgende Overeenkomst van Lomé moet duidelijk vermeld staan dat in onderwijs geïnvesteerd moet worden en dat de regionale samenwerking en de betrokkenheid van lokale gemeenschappen bevorderd moeten worden .
De deelneming van plaatselijke gemeenschappen is van essentieel belang .
Meer in het algemeen beschouw ik de omzetting van de schulden van de arme landen in programma ' s voor armoedebestrijding en duurzame ontwikkeling , alsmede de controle op fraude en corruptie als prioriteiten .
Wij moeten vorderingen maken met concrete en samenhangende acties .
De bevolking van de arme landen is stilaan de wanhoop nabij .
Ik verzoek de Commissie het nodige te doen opdat Oost-Timor snel tot de Overeenkomst van Lomé kan toetreden .
Dit is een van de manieren om de armoede uit te roeien en de economische , culturele en sociale ontwikkeling te bevorderen , en aldus de interne democratisering te versterken .
Tenslotte wil ik het voorzitterschap van de Raad ook feliciteren met de komende Europees-Afrikaanse top en wil ik alle deelnemers oproepen bij te dragen aan concrete maatregelen ten voordele van ontwikkeling , vrede , democratie en het uitroeien van de armoede in de onderontwikkelde landen in Afrika .
Mijnheer de Voorzitter , ik maak van de gelegenheid gebruik om de rapporteur te danken voor het uitstekende verslag alsook de Paritaire Vergadering voor de werkzaamheden in 1999 .
Het verheugt mij u te kunnen bevestigen dat ik aan de volgende bijeenkomst van de Paritaire Vergadering , die in maart in Nigeria plaatsvindt , zal deelnemen .
De Commissie zou graag willen dat de Paritaire Vergadering een grotere rol gaat spelen , vooral in het streven naar een betere politieke dialoog met onze partners in de ontwikkelingslanden .
De Commissie is het met de rapporteur eens dat de armoedebestrijding nog steeds een centraal aspect van het ontwikkelingsbeleid is en deze hoofdrol zal blijven spelen .
De ontwikkelingslanden kunnen zich maar ontwikkelen als ze actief bij de wereldeconomie worden betrokken .
Wat de handel met de ontwikkelingslanden betreft , is de Commissie bereid te garanderen dat bij elk nieuw arrangement rekening wordt gehouden met de specifieke economische en sociale beperkingen van de ACS-landen .
Mevrouw Lucas vindt dat de Stabex- en Sysminstelsels dienen te worden behouden .
Ik ben het niet met haar eens .
Het systeem blijkt niet efficiënt te zijn , omdat slechts enkele van de 71 landen er baat bij vinden .
Het werkt te traag en daarom hebben de ontwikkelingslanden zonder aarzeling voor het nieuwe systeem geopteerd , omdat het soepeler zal werken .
Met betrekking tot de toetreding van nieuwe landen tot de Overeenkomst van Lomé , bijvoorbeeld Oost-Timor , kan ik alleen maar herhalen wat ik onlangs in de Commissie ontwikkelingssamenwerking heb gezegd , namelijk dat de deur openstaat .
De kandidaten moeten zelf beslissen wanneer ze bij ons aankloppen .
Zodra ze dat doen , nemen wij een standpunt in .
Wat de aanvraag van Cuba betreft , stelt de Commissie vast dat de ACS-landen volgens een recente verklaring de toetreding van Cuba tot de Overeenkomst van Lomé steunen .
De EU heeft altijd gepleit voor een constructieve houding ten opzichte van Cuba .
Dit blijkt ook uit het gemeenschappelijk standpunt , maar we moeten toegeven dat de onderhandelingen niet van een leien dakje zullen lopen .
Betreffende Ivoorkust kan ik u meedelen dat het totaalbedrag van 28 miljoen euro werd terugbetaald , zoals na het onderzoek van de economische onregelmatigheden was afgesproken .
De financiering van het Europees Ontwikkelingsfonds uit de begroting wordt momenteel overwogen .
De Commissie van haar kant kan dit idee steunen , maar ze kan nog geen details geven over wanneer en hoe .
Met betrekking tot artikel 366A kan ik meedelen dat wij tijdens de onderhandelingen over een nieuwe partnerschapovereenkomst een nieuwe behandelingsprocedure voor schendingen van de mensenrechten , de democratische principes en rechtsstaatbeginselen hebben vastgelegd .
Zoals het er nu uitziet , zal het Parlement door de goedkeuring van het Verdrag van Amsterdam op basis van artikel 300 altijd op de hoogte worden gehouden van alle beslissingen en zal de Commissie in de toekomst steeds rekening houden met het advies van het Parlement op dit gebied .
Het is niet de bedoeling voor deze beslissingen een medebeslissingsprocedure te volgen , omdat dit een wijziging van het recent goedgekeurde Verdrag van Amsterdam vereist .
Tot slot nog iets over de Overeenkomst met Zuid-Afrika , waarover de rapporteur het had .
Het stemt mij blij en zelfs gelukkig dat ik als afronding van dit debat deze avond kan meedelen dat de Zuidafrikaanse president zich vandaag bereid heeft verklaard de oplossing voor de hangende problemen , die de Raad van ministers van Buitenlandse Zaken maandag heeft voorgesteld , te aanvaarden .
De " Grappa-oorlog " is dus ten einde .
De vrede is gevonden en wij kunnen nu uitkijken naar een samenwerking met Zuid-Afrika die gebaseerd is op onze gemeenschappelijke waarden en dromen .
Ik vind dit een mooi einde van een debat , dat over de hele lijn zeer positief was en ik dank de rapporteur en het Parlement nogmaals voor de samenwerking rond deze aspecten van onze relatie met de landen in de derde wereld . Ik dank u wel , mijnheer de commissaris .
Het debat is gesloten .
De stemming vindt morgen om 12.00 uur plaats .
 
Stabilisatie- en associatieovereenkomst met de voormalige Joegoslavische Republiek Macedonië Aan de orde is het verslag ( A5-0031 / 2000 ) van de heer Swoboda , namens de Commissie buitenlandse zaken , mensenrechten , gemeenschappelijke veiligheid en defensiebeleid , over de aanbeveling voor een besluit van de Raad houdende machtiging van de Commissie om te onderhandelen over een stabilisatie- en associatieovereenkomst met de voormalige Joegoslavische Republiek Macedonië ( SEC ( 1999 ) 1279 - C5-0166 / 1999 - 1999 / 2121 ( COS ) ) .
Mijnheer de Voorzitter , mijnheer Patten , waarde collega ' s , wij hebben het vandaag over een land dat werkelijk moeilijke tijden heeft doorgemaakt .
Het is echter ook een land dat op eigen kracht , uit eigen wil , en ongetwijfeld mede door de steun van de internationale gemeenschap , een zeer positieve ontwikkeling heeft doorgemaakt .
De Europese Unie - de Raad en de Commissie , en ik neem aan dat het Parlement zich daar morgen bij aan zal sluiten - stelt nu voor een stabilisatie- en associatieovereenkomst af te sluiten met de voormalige Joegoslavische Republiek Macedonië ( FYROM ) .
Dit zou de eerste maal zijn dat een dergelijke overeenkomst wordt gesloten met een land in Zuidoost-Europa - een Balkanland , dat begrip durf ik gerust te gebruiken .
Dat is een vorm van dank of erkenning voor het feit dat FYROM zelf een goede positie heeft weten te bereiken : in economisch , maar natuurlijk vooral in politiek opzicht , met betrekking tot de oorlog in de buurlanden en ten opzichte van de minderheid in eigen land .
Mede gelet op de regio waarin dit land ligt , is het immers geen kleinigheid dat het zelf een minderheid heeft die 33 % of zelfs 35 % van de bevolking uitmaakt .
Het land en de politici daar - hoewel die onderling beslist verschillen - hebben het altijd erg goed gedaan , en dat moet op waarde geschat worden .
De Commissie stelt voor dat wij samen met de Raad een overeenkomst sluiten .
Ik wil in dit verband de inspanningen en de belangstelling van commissaris Patten voor FYROM en voor de hele regio benadrukken en daar mijn waardering voor uitspreken .
Ik wil echter ook enkele opmerkingen maken over punten ten aanzien waarvan onze meningen misschien wat uiteenlopen .
In de eerste plaats , de regionale aanpak .
Ik denk dat een regionale aanpak , zolang de bedoeling erachter niet misverstaan wordt , belangrijk en noodzakelijk is .
Men moet bereid zijn tot samenwerking .
Als samenwerking niet als een soort dwang wordt opgevat , maar als bereidwilligheid , als een mogelijkheid die door ieder land moet worden aangegrepen , dan is het de juiste aanpak .
Als we echter naar FYROM kijken , zien we dat daar enkele landen in de buurt liggen waarmee die samenwerking heel moeilijk te verwezenlijken is .
In economische opzicht is dat bijvoorbeeld met Kosovo of Albanië het geval , in politiek opzicht bijvoorbeeld met Joegoslavië .
Aan de andere kant heeft de samenwerking met Bulgarije , en vooral ook met Griekenland , zich positief ontwikkeld .
Dat moet ook worden erkend .
De Europese Unie moet zich in dit verband afvragen - en is daar begin deze week al mee begonnen - hoe het naburige Joegoslavië ondanks alles bij de regionale samenwerking kan worden betrokken , zonder ook maar iets van de kritiek op het vreselijke regime daar terug te nemen .
Ik zal daarom morgen een amendement indienen waarin wij ervoor pleiten om de sancties toe te spitsen op het regime en tegelijkertijd door economische samenwerking de druk op de bevolking en de economie enigszins te verminderen .
Ik kom zelf uit een Donauland , en daarom ben ik de Commissie - dat wil zeggen , commissaris Patten , maar ook ondervoorzitter Palacio , met wie ik laatst in Boedapest was - dankbaar voor hun ideeën om de Donau weer bevaarbaar te maken .
Daardoor maakt dat gebied weer een kans op een bescheiden economische opleving .
Met name voor Roemenië zou dat natuurlijk belangrijk zijn .
Ik ben de mening toegedaan dat deze regionale aanpak , op voorwaarde dat hij goed wordt begrepen - namelijk als een methode om ook in de regio zelf wat aan het economisch herstel bij te dragen - de juiste weg is .
Zoals gezegd , mag die aanpak echter niet als dwang worden ervaren , noch als voorwaarde vooraf worden gesteld .
In de tweede plaats wil ik heel duidelijk zeggen dat wij willen dat de deur van de Europese Unie voor FYROM openstaat .
Wij denken dat het een illusie is te geloven dat het zinvol zou zijn om nu een toetredingsverzoek te doen , maar wij vinden het ook niet juist om te zeggen dat we het daar later nog wel eens over zullen hebben .
Macedonië / FYROM wil nu van ons horen dat toetreding in principe tot de mogelijkheden behoort wanneer het daaraan toe is .
Het land vreest in zekere zin op een zijspoor te worden gezet .
Het denkt dat het door de reorganisatie van de stimuleringsinstrumenten het gevaar loopt niet langer de laatste wagon van de trein richting Europa te zijn , maar op een zijspoor te worden achtergelaten terwijl de trein verder rijdt door Europa .
Ik denk echter dat commissaris Patten ook daar begrip voor heeft .
Ik wil hem zeer nadrukkelijk vragen dat in de desbetreffende gesprekken duidelijk te maken .
In de derde plaats denk ik dat FYROM ook heeft bewezen - tot dusverre althans - dat het met die instrumenten weet om te gaan .
Hoewel er op dit vlak natuurlijk het een en ander wordt gereorganiseerd , zal FYROM ook in het vervolg laten zien dat veel van de taken die nu nog in Brussel worden uitgevoerd , in de toekomst in Skopje , in het land zelf kunnen worden vervuld .
Ik hoop dat mijn collega ' s bereid zijn om deze voorstellen als teken van goede wil tegenover FYROM aan te nemen .
Mijnheer de Voorzitter , vanaf het begin van de Joegoslavische oorlogen heeft de republiek Macedonië - ik gebruik het liefst deze afgekorte naam - een constructieve en vredebewarende rol gespeeld .
Wij herinneren aan de voorstellen van de regeringen van Macedonië en destijds Bosnië-Herzegovina , die een geweldloze versoepeling , een geweldloze losmaking van de Joegoslavische federatiestructuur beoogden .
Onze Macedonische vrienden hebben dus altijd een heel positieve rol gespeeld , en om die reden moet hier worden uitgesproken dat Macedonië niet zomaar een voorwerp van ons zogenaamd stabilisatiestreven is , maar daar eigenlijk de oorsprong van vormt .
De vorige president Gligorov mag dat als een bijzondere verdienste worden aangerekend , en ook de huidige president heeft zich reeds zo zeer als president van alle Macedonische burgers geprofileerd dat de Europese Unie zich slechts gelukkig kan prijzen met zo ' n gesprekspartner op de Balkan .
Ondanks de voor de hand liggende redenen voor eventuele binnenlandse spanningen , hebben de beide bevolkingsgroepen een redelijke modus vivendi gevonden en de verdere perspectieven voor een verantwoorde oplossing van resterende problemen zijn gunstig .
Met name heb ik juist in Macedonië destijds ook van de Roma-bevolkingsgroep gehoord dat zij het daar eigenlijk goed naar hun zin hadden .
Dat had ik maar weinig gehoord van de Roma in Europa .
Bij de problemen van Macedonië verdient het hoger onderwijs voor de Albaneessprekende burgers bijzondere aandacht .
Toegankelijk hoger onderwijs , waar je ook een zekere band mee hebt , is een belangrijk middel voor de emancipatie van bevolkingsgroepen - dat zeg ik uit eigen ervaring als bezoeker van een protestantse universiteit in Amsterdam .
Anders had ik misschien nooit gestudeerd .
Zo ' n band en zo ' n opleiding in het hoger onderwijs is ook belangrijk voor de ontwikkeling van de rechtsstaat en ook voor het terecht genoemde maatschappelijk middenveld , dat versterkt moet worden in dergelijke landen .
De overeenkomst met Macedonië moet mede voorzien in het compenseren van de schade die dit land op zich heeft genomen vanwege de door ons ingestelde boycot tegen Servië , welke ons niets kost maar de buurstaten van Servië des te meer .
Indien wij dat zouden kunnen ombuigen zou dat goed zijn met name met het oog op de buurstaten .
Het is niet meer dan billijk dat wij de bijstand aan Macedonië nu echt grondig gaan regelen .
Het amendement van de liberalen willen wij dan ook van harte steunen waar gevraagd wordt om de hulp niet te binden aan de belangen van de donorstaten , want met het hulpgeld voor de wederopbouw moeten wij zoveel mogelijk kansen geven aan het bedrijfsleven in Macedonië en de regio .
Daar reken ik dan graag ook Bulgarije en Roemenië bij , want het lijkt mij een tactische en psychologische fout om alleen te spreken over de vijf van het voormalige Joegoslavië plus Albanië .
Het gaat er ons om dat ook in de regio de economieën weer op hun eigen benen kunnen staan , dat kunnen wij met het hulpgeld ook goed doen .
De overeenkomst met Macedonië moet kunnen worden gezien als de opening van de deur van de Europese Unie voor een toetreding van het land , ook al zal dit nog slechts iets voor de heel lange termijn zijn .
Intussen moeten wij in ons beleid voortdurend uitgaan van de wenselijkheid dat de wetgeving van Macedonië inderdaad gaat lijken op die van de lidstaten en ons beleid moet dat weerspiegelen tot in de naamgeving van hulpprogramma ' s voor Macedonië toe .
Ik noem hier even het PHARE-programma .
De naam van de republiek , mijnheer de Voorzitter , is nog steeds een probleem vanwege de Griekse gevoeligheden .
Ik ga ervan uit dat de lidstaten zich meer en meer vrij zullen gaan voelen om in hun eigen taal de titel te gebruiken die bij de republiek past .
Als sommige landen de woorden voormalig-Joegoslavië wensen te handhaven dan is dat hun zaak , andere hoeven daar niet toe verplicht te zijn .
Het gaat niet aan om ons voortdurend onder druk te houden .
Vandaar mijn steun voor het verstandige verslag van de heer Swoboda ; wij zijn niets anders van hem gewend , en vandaar ook mijn waarderende woorden over de respectabele republiek Macedonië .
Mijnheer de Voorzitter , waarde collega ' s , op de eerste plaats wil ik mijn persoonlijke waardering uitspreken voor het goede werk dat verricht is door de rapporteur , de heer Swoboda .
Vandaag spreken wij ons uit voor de opening van onderhandelingen voor een stabilisatie- en associatieovereenkomst tussen de Europese Unie en de Republiek Macedonië .
Dit doen wij in het besef dat met deze stap , de eerste in zijn soort met betrekking tot dit gebied , een geheel nieuwe fase wordt ingeluid in onze betrekkingen met de Balkanregio .
Het is juist deze nieuwe fase , dit beleid dat , door uitzicht te bieden op de inpassing van de regio binnen Europa , de enige mogelijkheid schept om een vreedzame oplossing te vinden voor de conflicten die er zich afspelen .
Onze instemming met de onderhandelingen , zoals deze in de toelichting door de rapporteur wordt bepleit , komt voort uit de overtuiging dat in het beleid van de Unie een regionale dimensie gecombineerd dient te worden met het op concrete wijze belonen en stimuleren van de inspanningen en resultaten van de afzonderlijke landen bij het zich eigen maken van het acquis communautaire .
Dit tweeledige doel moeten wij blijven nastreven .
Enerzijds moet steun worden geleverd aan programma ' s voor bijvoorbeeld infrastructuur , moeten - al is dit nog wat voorbarig - de etappes voor het vrijmaken van het handelsverkeer worden voorbereid , en moeten economische en commerciële samenwerkingsprojecten tussen landen in de regio worden aangemoedigd .
Anderzijds doen we er goed aan om thans reeds met de voormalige Joegoslavische Republiek Macedonië als voorbeeld , de voorwaarden te creëren voor een beleid van nauwere integratie .
Overigens kan ons advies om diverse redenen alleen maar positief uitvallen .
Zoals wij tijdens ons bezoek aan Skopje , in de voormalige Joegoslavische Republiek Macedonië , hebben kunnen constateren , is er aanzienlijke vooruitgang geboekt op economisch gebied , op het vlak van de democratische ontwikkeling en op het - vooral in de Balkan moeilijke en tegenstrijdige - terrein van de samenleving tussen verschillende bevolkingsgroepen .
Anderzijds is er een hoge prijs betaald voor de oorlog in het naburige Kosovo , zowel door de logistieke steun die geleverd moest worden aan de NAVO-strijdkrachten als door de dalende uitvoer naar Noord-Europa .
Tot besluit , mijnheer de Voorzitter , kan ik niet anders dan onderstrepen dat de geboekte vooruitgang moeizaam , kwetsbaar en onzeker is en ons ertoe noopt voortdurend waakzaam te blijven en de diverse stadia van tenuitvoerlegging vergezeld te doen gaan van nauwgezette evaluaties .
Mijnheer de Voorzitter , geachte commisaris , waarde collega ' s , ik wil hier graag uiting geven aan de vreugde en de hoop waarmee de Fractie van de Europese Liberale en Democratische Partij de opening van de onderhandelingen met de voormalige Joegoslavische Republiek Macedonië begroet .
Ik heb er goede hoop op dat dit akkoord , langs de door de rapporteur , de heer Swoboda , geschetste weg , kan uitgroeien tot een model dat zo snel mogelijk wordt nagevolgd door andere landen , met name Albanië , Bosnië-Herzegovina , Kroatië , Montenegro , Kosovo en , zodra dit mogelijk is , Servië .
Wij zijn ervan overtuigd dat een snelle start en een zo spoedig mogelijke afronding van deze onderhandelingen de weg bij uitstek vormen om tot vrede in deze regio te komen - een vrede die met de beëindiging van de oorlog in Kosovo niet automatisch is ingetreden .
Op deze wijze kan worden voorkomen dat zich opnieuw gebeurtenissen voordoen die tot desintegratie , chaos en geweld leiden , met alle gevolgen van dien en het risico van destabilisatie op ons continent en misschien zelfs op mondiaal niveau .
Terwijl het bewaren van de vrede en de veiligheid het onderliggende motief is voor het moedige proces van uitbreiding van de Unie tot de landen van Oost-Europa , zou dit motief des te sterker moeten gelden voor de betrekkingen met Albanië en de landen van de voormalige Joegoslavische Republiek .
Dit vereist echter dat deze parallelle uitbreiding tot Zuidoost-Europa , waartoe de hier besproken akkoorden de aanzet geven , met vastberadenheid wordt voortgezet .
In die geest hebben wij , welhaast bij wijze van uitdaging , een amendement ingediend waarmee wordt voorgesteld de bevoegdheden voor Zuidoost-Europa van buitenlandse zaken over te dragen naar uitbreiding .
Omdat wij het noodzakelijk achten om Zuidoost-Europa sneller en op meer rechtstreekse wijze te betrekken bij het reilen en zeilen van de Europese instellingen , stellen wij tevens voor dat een beperkt aantal waarnemers door de nationale parlementen naar het Europees Parlement wordt afgevaardigd , en dat uit deze landen afkomstig personeel wordt tewerkgesteld bij het Hof van Justitie en de Commissie .
Om echter te bevorderen dat de regio zich ontwikkelt in de richting van een democratischer en hoofdzakelijk op de markteconomie gefundeerde samenleving , dient naar onze mening vooral de nadruk te worden gelegd op concrete maatregelen om de corruptie te bestrijden en de internationale hulp voor wederopbouw en ontwikkeling op efficiëntere wijze in te zetten .
Wij hebben daarom enkele amendementen ingediend die , naar wij hopen , de steun van het Parlement zullen krijgen : ten eerste , moeten wij de voormalige Joegoslavische Republiek Macedonië een douanetarief gelijk aan nul aanbieden voor haar export naar de Europese Unie , alsmede een compensatie voor de geleidelijke verlaging van douanerechten die Macedonië heft op Europese producten , op voorwaarde dat wordt ingestemd met het beginsel van een gezamenlijke douanecontrole aan de grenzen van Macedonië .
Ten tweede , dient de voormalige Joegoslavische Republiek Macedonië met adequate financiële steun te worden aangemoedigd haar nationale valuta geleidelijk in de richting van de euro te bewegen , als eerste stap in de richting van een europeanisering van de hele Macedonische economie en met het uiteindelijk doel elke mogelijkheid tot corruptie in het bankwezen weg te nemen .
Ten derde , moet ervoor worden gezorgd dat de aan deze regio , en dus ook aan Macedonië , te leveren steun een duidelijk multilateraal karakter draagt en niet ertoe mag leiden dat het begunstigde land rechtstreekse verplichtingen krijgt ten opzichte van de donorlanden .
Mijnheer de Voorzitter , waarde collega ' s , geachte commissaris , wij hopen dat het akkoord alle gestelde doelen zal bereiken .
We mogen echter niet de illusie koesteren dat vrede , veiligheid en welvaart in Zuidoost-Europa tot stand kunnen worden gebracht zonder aandacht te besteden aan de veel bredere problemen die overwonnen dienen te worden .
Ik doel op de toekomstige constitutionele staat Kosovo , op de noodzaak Servië te betrekken bij het proces van verzoening in de regio en - waarom niet ? - op een heroverweging van de betrekkingen tussen de Europese Unie , de NAVO en de VN , tegen de achtergrond van het nieuw te vinden evenwicht tussen humanitaire interventie en nationale soevereiniteit , dat zal moeten uitmonden in een gewijzigde rol voor de Verenigde Naties .
Voorzitter , mijnheer de commissaris , de Kosovo-oorlog heeft alles op scherp gezet .
Dat geldt zeker en vooral voor de verhoudingen tussen de Europese Unie en de westelijke Balkan .
Sindsdien zijn de verwachtingen hoog gespannen .
Dat geldt voor daar en het geldt voor hier .
Daar - omdat er , of wij het nu leuk vinden of niet , naast de vraag om directe steun ook de vraag is : wat wil Europa nu uiteindelijk met ons ?
Is er vooruitzicht op lidmaatschap ; dat leeft sterk in al die landen .
Maar ook hier , in de Europese Unie , zijn de verwachtingen hoog gespannen .
Als wij het goed doen , zou het de eerste proeve kunnen zijn van een echt gemeenschappelijk buitenlands en veiligheidsbeleid .
Lukt het de Unie om voor de eerste keer gezamenlijk op te trekken en een gezamenlijke politiek voor een zo moeilijke regeling te ontwikkelen ?
Ook is het de vraag of de Europese Unie de lessen geleerd heeft uit de slechte ervaringen in Bosnië als het gaat om hulpverlening en de wat betere ervaringen in Kosovo .
Kunnen wij het , op basis van de ervaringen in Macedonië en in vier andere landen , nog beter doen ?
Tegen die achtergrond van zeer hoge verwachtingen denk ik niet dat ik overdrijf als ik zeg dat die eerste stap , de stabiliteits- en associatieovereenkomst met Macedonië , van cruciaal belang is .
Het is niet de enige bijdrage van de Unie .
Wij krijgen straks het debat over het Stabiliteitspact , het debat over het Cara-programma en de financiering op korte termijn .
Wij hebben het nu over de stabilisatie- en associatieovereenkomsten , het uitzicht op de middellange termijn .
Daarom is denk ik deze eerste overeenkomst met Macedonië zo cruciaal , want het is een model .
Ik ben ervan overtuigd dat de andere vier landen zich afvragen : wat gaat er gebeuren ?
Wat gaat de Europese Unie met Macedonië doen ?
Zullen ze wat ze met Macedonië doen ook met ons gaan doen ?
Vanwege dat model is deze eerste stap zo belangrijk .
Macedonië is ook in ander opzicht een model .
De rapporteur heeft daar in zeer klare taal reeds duidelijk op gewezen .
Het punt van de interetnische verhoudingen .
Wij hoeven daar hier geen al te idealistische weergave van te geven .
Bij de presidentsverkiezingen bleek dat het allemaal nog niet zo goed zit , maar vergeleken bij de rest van de regio zou je kunnen spreken van een Macedonisch model .
Er zou heel wat gewonnen zijn als wij erin zouden slagen om samen met de Macedoniërs dat model te exporteren naar de rest van de westelijke Balkan .
Dat voorbeeldmodel geldt ook voor de regionale samenwerking .
Ik ben het geheel eens met de rapporteur dat daar het evenwicht moet worden gevonden tussen enerzijds , aanmoedigen tot regionale samenwerking en aan de andere kant de openheid naar Bulgarije , naar Griekenland houden en die niet afsluiten .
Mijnheer de Voorzitter , mijnheer de commissaris , als wij deze eerste stap goed zetten dan is er heel veel gewonnen .
Als wij dit verprutsen dan is er nog veel meer verloren .
Mijnheer de Voorzitter , om te beginnen wil ik zeggen dat ik dit goed onderbouwde verslag in principe steun .
Ik wil alleen op een kwestie wijzen die naar mijn mening in het verslag ontbreekt en die niet alleen voor Macedonië , maar ook voor de effectiviteit van financiële en andersoortige steun van de EU een groot probleem is .
Ik heb het over de sancties tegen Joegoslavië .
Om misverstanden te voorkomen : ik vind ook dat er een effectieve discussie met het regime van Milosevic moet worden gevoerd .
Maar in de eerste plaats worden ook veel buurlanden , waaronder Macedonië , door deze sancties zwaar benadeeld , terwijl hun economische situatie toch al bijzonder moeilijk is .
In de tweede plaats wordt op deze manier de hele Joegoslavische bevolking gestraft voor de daden van Milosevic en de zijnen , wat indruist tegen humanitaire principes en politiek averechts werkt .
Ik vind daarom , zoals in amendement 10 staat , dat het onderwerp van vandaag voor ons aanleiding zou moeten zijn om een spoedige beëindiging van deze sancties te eisen .
Mijnheer de Voorzitter , geachte collega ' s , wij hoefden het einde van het conflict in Kosovo niet af te wachten om te besluiten dat , nadat op het grondgebied van het voormalige Joegoslavië tal van oorlogen gevoerd waren met uiterst negatieve gevolgen voor de stabiliteit in de Balkan , een alomvattende en duurzame strategie nodig was om vrede en stabiliteit in Zuidoost-Europa te verzekeren .
In deze strategie , die vorm kreeg in het op 10 juni 1999 in Keulen aangenomen Stabiliteitspact , wordt Zuidoost-Europa als een geheel beschouwd , maar worden tegelijk de verscheidenheid en de ongelijke ontwikkeling van de verschillende landen van de regio erkend .
De bijdrage die de Europese Unie levert in het kader van het Stabiliteitspact , dat in het zogenaamde " stabilisatie- en associatieproces " werd omgezet , bestaat uit de ontwikkeling van de regionale aanpak die de Europese Gemeenschap in 1996 voor de vijf landen van de regio - Bosnië-Herzegovina , Kroatië , de Federale Republiek Joegoslavië , de voormalige Joegoslavische Republiek Macedonië en Albanië - heeft uitgewerkt ; het hoofddoel hiervan was de noodzakelijke politieke en economische voorwaarden te creëren om de tenuitvoerlegging van het vredesakkoord van Dayton te steunen , en aldus bij te dragen aan de regionale stabiliteit .
Wanneer wij op een volledig nieuwe basis relaties met de voormalige Joegoslavische Republiek Macedonië aanknopen en dit land uitzicht bieden op volledige integratie in de structuren van de Europese Unie op grond van de in het stabilisatie- en associatieproces voorziene bepalingen , dragen wij in aanzienlijke mate bij aan de stabiliteit in de Balkan .
Voorwaarde is echter wel dat deze landen bereid zijn een aantal voorwaarden te aanvaarden .
De Balkanlanden verwachten dat wij ze een belangrijk politiek signaal zenden dat zij ooit lid van onze Unie kunnen worden , uiteraard met respect voor hun eigen soevereiniteit .
Wij wensen geen valse illusies te wekken , maar het mandaat dat wij hier vandaag aan de Commissie verlenen , kan , wanneer de overeenkomst gesloten is , een eerste belangrijke stap naar vrede en stabiliteit in deze getroffen regio zijn ; deze volkeren hebben reeds bewezen dat zij terecht aanspraak kunnen maken op lidmaatschap van onze ruimte van vrijheid en ontwikkeling .
Het leed onder het sovjetjuk en de prijs die zij naderhand betaald hebben omdat zij gedwongen werden deel uit te maken van het communistische blok zijn voldoende redenen om ze de hand te reiken .
Voor zover wij weten voldoet de voormalige Joegoslavische Republiek Macedonië uit politiek en economisch oogpunt aan de voorwaarden om nieuwe contractuele relaties met de Europese Unie aan te knopen en verder te gaan dan de samenwerkingsovereenkomst die sinds 1 juni 1998 van kracht is en die in het bijzonder de inachtneming van het communautaire acquis beoogt , vooral op een aantal sleutelgebieden van de interne markt .
De voormalige Joegoslavische Republiek Macedonië zal inderdaad nog zware inspanningen moeten leveren , maar aangezien in het kader van het samenwerkingsakkoord al een aantal politieke en economische hervormingen uitgevoerd zijn en op bepaalde gebieden overgangsperiodes aanvaard worden , kan dit land voldoen aan de voorwaarden voor een stabilisatie- en associatieovereenkomst .
Wij zijn het ermee eens dat de ontwikkeling van dit land een factor van stabiliteit in de regio is , wij stellen het onderhandelingsmandaat vast zoals het ons wordt voorgesteld en onderstrepen dat het om een bilaterale overeenkomst met de Europese Unie gaat .
Wij zijn het met de rapporteur eens wanneer hij beklemtoont dat dit de eerste concrete toepassing is van een alomvattende strategie op lange termijn voor Zuidoost-Europa en dat het vooral gaat om de vraag , hoe de Balkan op lange termijn gestructureerd moet worden om vrede en stabiliteit te verzekeren .
In dit opzicht zijn de talrijke verwijzingen naar regionale samenwerking met de buurlanden politiek gezien inderdaad belangrijk .
Deze overeenkomst kan en moet een voorbeeldfunctie hebben voor de overige landen van de regio .
Ze is dan ook uiterst belangrijk .
Heel dit proces moet evenwel gebaseerd zijn op de daadwerkelijke politieke wil van de Europese Unie om toenadering tot deze landen te zoeken .
Wij weten wel dat in een aantal van deze landen processen van democratische stabilisatie lopen , dat een aantal andere landen het democratische gezag van de overheid nog moeten bevestigen of dat het evenwicht in nog andere landen afhangt van de militaire aanwezigheid in de regio , maar deze landen weten nu al dat zij , nadat deze moeilijkheden overwonnen zijn , over een brug beschikken die naar een echte band met de Europese Unie kan leiden .
Mijnheer de Voorzitter , mijnheer de commissaris , waarde collega ' s , ik kan mij niet achter het unanieme standpunt van mijn collega ' s scharen .
Ik vind dat dit verslag doorspekt is van hypocrisie .
In punt 5 wordt gewag gemaakt van het modelkarakter van deze overeenkomst .
Wij weten dat zich tussen de Litouwse noordgrens en Turkse zuidgrens 13 kandidaat-lidstaten bevinden en dat de Balkan buiten dit kader valt .
Hoewel de Balkanlanden niet voor het kandidaat-lidmaatschap in aanmerking komen , willen we ze toch doen geloven dat dit een wonderbaarlijke overeenkomst is .
In punt 11 staat dat symbolische maatregelen ter vervanging kunnen dienen van de politieke overeenkomst inzake het kandidaat-lidmaatschap .
Dit is niet alleen hypocriet , maar ook onjuist .
Waarde collega ' s , als de onderhandelingen morgen aanvangen , zal deze overeenkomst over een jaar ondertekend en over drie jaar van kracht worden .
Ik durf te wedden dat u ervan uitgaat dat Kroatië , Macedonië en Bosnië niet binnen drie jaar een keurig opgesteld verzoek tot toetreding zullen indienen .
De heer Racan heeft echter enkele dagen geleden aangekondigd dat Kroatië nog dit jaar een formeel verzoek tot toetreding zal indienen .
Ik ben ervan overtuigd dat het daar niet bij zal blijven .
Dat zal het einde betekenen van dit prachtige intellectuele bouwwerk , dat door de feiten zal worden ingehaald .
Zo hebben we met ons beleid jegens het voormalig Joegoslavië ook geen rekening gehouden met wat er de afgelopen 20 jaar heeft plaatsgevonden .
Dit alles zou niet zo erg zijn , als de u allen bekende problemen in deze regio van Europa zich niet hadden voorgedaan .
Deze vraagstukken zijn nog niet door de nieuwe regering van Macedonië opgelost .
Ik denk hierbij aan de spanningen tussen de Macedonische meerderheid en de Albanese minderheid , de problemen met betrekking tot het Kosovo-vraagstuk , de u allen bekende economische problemen , de problemen met de buurlanden en met name Servië waar de maffia zeer machtig is , en het vraagstuk inzake het veto van Griekenland .
Door dit veto kan de echte naam van dit land al bijna tien jaar lang niet genoemd worden .
Ik hoop dan ook dat de tolken niet de naam " Voormalige Joegoslavische Republiek Macedonië " gebruikt hebben toen ik over Macedonië sprak .
Dit zou werkelijk absurd zijn .
Ik denk namelijk dat we hiermee onze Griekse collega ' s en de Griekse burgers enorm zouden beledigen .
Dit vraagstuk moet dus hoognodig opgelost worden .
Tenslotte heb ik door een gelukkig toeval een op 8 maart gedateerde brief van de president van Macedonië , de heer Georgievski , in handen gekregen .
In deze brief , die aan de heer Fischler gericht is , verzoekt de heer Georgievski onder verwijzing naar artikel O - momenteel artikel 49 van het Verdrag - om toetreding van Macedonië tot de Europese Unie .
Waarom heeft de Raad ons hiervan niet op de hoogte gesteld ?
Waarom heeft de Commissie ons niet ingelicht over dit formele verzoek van Macedonië ?
Mijnheer de Voorzitter , mijnheer de commissaris , de Balkan is niet louter een duistere spelonk , politiek gesproken .
Zie de opvallend positieve ontwikkelingen in de Republiek Macedonië van de afgelopen , kritieke jaren .
De gruwelijke etnische escalatie in het naburige Kosovo sloeg niet op haar grondgebied over .
Paradoxaal , maar waar genoeg , sorteerde de oorlog op het Merelveld , Kosovo Polje , juist het tegenovergestelde effect : een duidelijke reducering van de gevaarvolle vertrouwenskloof tussen de Macedonische bevolkingsmeerderheid en de Albanese minderheid .
In de optiek van de eerste gedroeg de laatste zich loyaal versus de gemeenschappelijke staat tijdens de internationale explosie van het Kosovo-conflict .
En in de zienswijze van de Albanese minderheid zijn de Macedoniërs alsmede de Macedonische staat hun nabuurverplichtingen jegens de tot het uiterste gekwelde Albanese bevolkingsmeerderheid van Kosovo in royale mate nagekomen .
Deze opmerkelijke resultante van de Kosovaarse krijgshandelingen kan daarom met recht de tweede , innerlijke staatkundige vestiging van de Republiek Macedonië worden genoemd .
Het evenwichtige , prijzenswaardige verslag van de heer Swoboda sluit op deze verrassende én verheugende uitkomst heel concreet aan .
De Europese Unie weet , kortom , wat haar te doen staat in Macedonië .
Help dit recente regionale toevluchtsoord voor massa ' s van oorlogsvluchtelingen zijn rol als stimulator van het beoogde Stabiliteitspact op de Balkan naar behoren te vervullen .
Mijnheer de Voorzitter , ik houd mij al acht jaar met Macedonië bezig , en ik wil de heer Dupuis tegenspreken .
Wat wij hier doen , is geen huichelarij .
Dit is een goed moment , en ik denk dat de Macedoniërs er blij mee zijn .
Weest u alstublieft niet zo hatelijk en doet u wat water bij de wijn .
Ik vind dat we het positiever moeten aanpakken .
In Macedonië is geen oorlog gevoerd .
Het land heeft echter wel onder de naburige oorlog en de sancties geleden , en het lijdt nog steeds onder de sancties die terecht aan de buurlanden zijn opgelegd .
Het heeft tijdens de oorlog in Kosovo ook vreselijk geleden onder de vluchtelingenstroom .
Daarom mag het verbazingwekkend heten dat de ontwikkelingen in Macedonië voortdurend democratisch zijn verlopen .
Het is een land dat intern het hoofd moet bieden aan moeilijke etnische problemen , die het in toenemende mate succesvol weet op te lossen .
Ik wil er nadrukkelijk op wijzen dat wij Macedonië kunnen feliciteren met een voorbeeldige minderhedenwetgeving en de handhaving daarvan .
De consequente integratie van het Albanese bevolkingsdeel , dat 30 % van het totaal uitmaakt , in het optreden en het beleid van de regering en in de maatschappij , is een voorwaarde voor de vreedzame coëxistentie in Macedonië .
Ik ben blij dat de wens die de heer Swoboda in zijn verslag heeft geuit , eind maart eindelijk in vervulling gaat .
Dat wil zeggen : dat er daarginds eindelijk een EU-vertegenwoordiging komt , dat wij daar als Europese Unie eindelijk worden opgewaardeerd .
Ik vind dat het begin van deze onderhandelingen over een stabiliteits- en associatieovereenkomst het logische vervolg is op de gunstige ontwikkelingen in dit land .
In het kader van onze politieke betrokkenheid moet Macedonië nu eindelijk praktisch ondervinden dat de verheugende regionale samenwerking waar het land aan doet , door ons wordt beloond met het daadwerkelijk opstarten van regionale projecten .
Ik wil hier slechts twee kleine projecten noemen : een snelle oplossing van het probleem met de grensovergang naar Kosovo in Blace , en de opening van corridor 8 , die van Albanië door Macedonië naar Bulgarije loopt .
Ik vind het verslag van de heer Swoboda voortreffelijk , en ik kan me er geheel bij aansluiten .
Voorzitter , ook van mijn kant graag complimenten voor het verslag van collega Swoboda .
Ik denk dat het goed is dat wij hier met zo velen steun uitspreken voor de benadering die hij daarin kiest .
Het gaat om het op een structurele manier aanpakken van de stabiliteit in de regio en dat is ook de strekking van het voorziene akkoord met de republiek Macedonië dat wij vandaag behandelen .
Terwijl de daadwerkelijke uitvoering van het Stabiliteitspact nog op gang moet komen , heeft de Commissie snel werk gemaakt van de ontwikkeling van het nieuwe instrument , dat stabilisatie- en associatie-akkoord heet .
Daarmee wordt een begin gemaakt met het verdragsmatig stabiliseren van landen uit het voormalige Joegoslavië .
Het gaat om de landen die nog niet voor een pre-toetredingsakkoord in aanmerking komen .
Het voor ons liggende akkoord is eigenlijk een soort pré pré , maar wel in het perspectief van toekomstig lidmaatschap .
Dat binden van landen via actieve verdragen is een prima instrument , mits de daarin vastgelegde afspraken voortvarend worden uitgevoerd , zodat de gewenste stabilisering ook optreedt .
Macedonië blijft een potentieel kruitvat , en heeft een geschiedenis als zodanig .
Het heeft wel de ambitie om van die omschrijving verlost te worden .
Daarvoor is interne stabiliteit nodig .
De nieuwe regering wil daarop aangesproken worden en het akkoord kan een agenda voor hervormingen zijn , met inbegrip van een directe rol en een gelijke positie voor de Albanese minderheid .
Het land heeft nu vooral rust nodig om intern orde op zaken te stellen en de weg naar meer welvaart te vinden .
Wij , met name de sociaal-democraten , doen een beroep op de oppositie zich naar deze opvattingen te gedragen .
Zij moeten het hier zoveel geprezen Macedonië-model mede dragen .
Maar het land heeft ook en vooral externe stabiliteit nodig .
Wat heb je aan interne stabiliteit als de omgeving instabiel is ?
Die stabiliteit is nodig in de relaties met Joegoslavië , Kosovo , Albanië en Bulgarije .
De regio moet erkennen dat Macedonië bestaat en dat het zal blijven .
Externe stabiliteit betekent open grenzen en regionale samenwerking .
Minderheden en meerderheden moeten de ruimte krijgen voor menselijke en culturele uitwisseling .
De stabiliteit van Macedonië hangt sterk samen met de ontwikkelingen in de buurlanden .
Het probleem-Kosovo is bekend , daar is de internationale gemeenschap massaal aanwezig .
Het lijkt erop dat de factor Albanië wordt onderschat .
De Unie acht de tijd nog niet rijp voor een stabiliteits- en associatie-akkoord met dit land .
Maar wat dan wel ?
Juist de argumenten om met Macedonië wel een akkoord te sluiten en met Albanië nog niet wekken bij ons zoveel zorg dat een afwachtende houding van de Unie ten aanzien van Albanië eigenlijk niet aanvaardbaar is .
Wat doet de Commissie met deze afweging ?
Joegoslavië is evenzeer een zwakke stabiliteitsschakel en daarmee een bedreiging voor een stabiel Macedonië .
Wij moeten afwachten wat daar gebeurt .
De stemming in Belgrado wordt met de dag onvoorspelbaarder .
Wij steunen evenwel het besluit van de Raad om de sancties een ander accent te geven .
Daarmee wordt tenminste eindelijk serieus gepoogd de oppositie , die zich opmaakt voor een nieuwe ronde demonstraties , een steun in de rug te geven .
Wat zal de Unie nog verder in die richting ondernemen , mocht de eis van de oppositie - vervroegde verkiezingen - worden ingewilligd ?
Wat kunnen wij nog meer doen en ondernemen om die oppositie te steunen ?
Mijnheer de voorzitter , mijnheer de commissaris , hopelijk was het in Kosovo de laatste keer dat terwijl dictatoriale leiders minderheden op een weerzinwekkende manier vervolgden , ze zich konden verschuilen achter het internationaal recht verwijzend naar " het vindt plaats in eigen land " .
Toen de Verenigde Staten , de NAVO en uiteindelijk ook de EU reageerden , was het al te laat .
Er had veel lijden voorkomen kunnen worden als onder andere de EU duidelijker en eerder had opgetreden .
Wij , de Europese Unie , hebben daarom nu bij uitstek de plicht om te Balkan te helpen , te steunen en op te bouwen .
Het moet onze eenduidige doelstelling zijn om op het gebied van economie , handel en politiek voorwaarden te scheppen voor alle landen in Zuidoost-Europa voor integratie met de rest van de EU .
Het creëren van een basis voor democratie in dit door oorlog geteisterde deel van Europa , kan het best met behulp van handel en door economische integratie .
Wij liberalen zijn bereid om verregaande maatregelen te nemen en snel te handelen , zoals Paolo Costa al uiteen heeft gezet .
Daarom begroeten we met grote tevredenheid het voorstel voor een stabilisatie- en associatieovereenkomst met Macedonië en bedanken we de heer Swoboda voor dit uitstekende verslag .
Macedonië verdient onze steun , met name gezien het zelfopofferende , onbaatzuchtige optreden dat de Macedonische bevolking en haar leiders tijdens de Kosovo-oorlog aan de dag hebben gelegd .
Nu Macedonië zich weet te ontworstelen aan de verwoestende greep van het communisme en nationalisme , is het onze plicht om duidelijk op te treden en steun te bieden .
Hetzelfde moeten we doen voor de overige landen op de Balkan .
Dat is de EU zonder meer verplicht .
Mijnheer de Voorzitter , nu we het hier toch over hebben , wil ik de afgevaardigden herinneren aan het feit - met name gezien een eerdere discussie vanavond - dat de man die de hoofdschuld heeft aan de oorlog , het vernederen van mensen , moord en doodslag en het verdrijven van onschuldige mensen uit hun huizen nog steeds aan de macht is in het overige deel van Joegoslavië : Servië .
De man die aangeklaagd is voor genocide en voor het oorlogstribunaal in Den-Haag terecht zou moeten staan , loopt nog steeds vrij rond .
Hiermee bedoel ik Milosevic .
Zolang Milosevic aan de macht is en Servië niet democratisch is , vormt Servië een permanente bedreiging voor de vrede op de hele Balkan , waaronder Macedonië .
Mijnheer de Voorzitter , de onderhavige overeenkomst is de eerste concrete tenuitvoerlegging van het Stabiliteitspact voor Zuidoost-Europa .
De daarin gestelde voorwaarden , waarmee in het verslag-Swoboda instemming wordt betuigd , hebben echter geen vrede tot doel .
Integendeel , daarmee wil men het land enkel dwingen in economisch en politiek opzicht naar de pijpen van de Unie te dansen .
Men wil de hand leggen op de rijke natuurlijke hulpbronnen van het land en het werknemerspotentieel tot het uiterste uitbuiten .
Men wil dit land gebruiken als steunpunt voor acties tegen de buurlanden en tegen de volkeren in dit gebied die zich tegen de nieuwe orde verzetten .
Als tegenprestatie biedt men toekomstige toetreding tot de Europese Unie aan .
In het verslag wordt instemming betuigd met deze oriëntaties , evenals met het algemene beleid van de Europese Unie voor Zuidoost-Europa .
Het is tekenend dat in het verslag de voormalige Joegoslavische Republiek Macedonië ( FYROM ) wordt gelukgewenst met zijn opbouwende houding ten tijde van de NAVO-interventie .
Men is vol lof over de vredesrol die het land heeft gespeeld door de NAVO-strijdmachten op zijn grondgebied toe te laten , maar men zwijgt natuurlijk over het grote ongenoegen van de FYROM-bevolking , die tijdens de NAVO-bombardementen massaal de straat is opgegaan om te demonstreren .
Wij zijn van mening dat het Stabiliteitspact en het stabilisatie- en associatieproces , dat de Europese Unie in de landen van dit gebied op gang heeft gebracht , nieuwe problemen zullen veroorzaken , nieuw leed zullen berokkenen aan de volkeren en de hegemonie van de Amerikaanse en Europese imperialisten alleen maar zullen versterken .
Daarom stemmen wij tegen dit verslag .
Wij willen aldus uiting geven aan onze solidariteit met de bevolking van FYROM .
Mijnheer de Voorzitter , mijnheer de commissaris , een van de belangrijkste doelstellingen van de stabilisatie- en associatieovereenkomst tussen de Europese Unie en de Voormalige Joegoslavische Republiek Macedonië ( FYROM ) is de versterking van de stabiliteit en de vrede in dit gebied , hetgeen natuurlijk ontwikkeling en behoud van goed nabuurschap tussen de betrokken landen veronderstelt .
Ik zal u niet lastig vallen met een gedetailleerde beschrijving van het probleem in verband met de naam van FYROM .
U weet waarschijnlijk wel dat er over de naam van deze republiek een conflict met Griekenland bestaat , waarover nu al langer dan vier jaar wordt onderhandeld tussen de twee landen , onder auspiciën van de secretaris-generaal van de VN .
Het kader voor deze onderhandelingen wordt gevormd door de desbetreffende resoluties van de Veiligheidsraad en de conventionele verplichting die beide partijen op grond van artikel 5 van de zogenaamde interim-overeenkomst van 1995 hebben .
Het is mijns inziens echter wenselijk erop te wijzen dat ter gelegenheid van de op til zijnde onderhandelingen over de sluiting van een associatieovereenkomst , Europa bij de regering van Skopje moet aandringen op de noodzaak van een gepaste en opbouwende politieke wil , van een daadwerkelijke bijdrage aan het welslagen van de besprekingen in New York .
Ik hoop dat een dergelijk Europees verzoek - onder gelijktijdige verwijzing naar de eventuele moeilijkheden die bij aanslepen van het vraagstuk in verband met de naam zullen ontstaan voor de voltooiing en toepassing van de associatieovereenkomst - de noodzakelijke aandacht zal krijgen van de regering van Skopje en door haar op juiste manier zal worden ingeschat .
Ik hoop eveneens dat de regering van Skopje dan dienovereenkomstig zal reageren en beantwoorden aan enerzijds de overduidelijke compromisbereidheid van Griekenland en anderzijds de meer algemene , praktisch aangetoonde bereidheid van alle partners in de Europese Unie , met inbegrip van Griekenland , tot versterking en vergemakkelijking van de toenadering tussen FYROM en het eengemaakte Europa .
Dankzij met name de in de interim-overeenkomst opgenomen praktische regelingen konden goed functionerende , dagelijkse betrekkingen , contacten en communicatie tussen Griekenland en FYROM worden bewerkstelligd , zowel op bilateraal als op multilateraal vlak .
Ik geloof echter niet dat daarmee volledig is voldaan aan de voor onderhandelingen over de sluiting van een associatieovereenkomst noodzakelijke voorwaarden en criteria inzake goed nabuurschap .
Integendeel , ik ben van mening dat aan deze eis pas is voldaan als ook de jure de betrekkingen van FYROM met al zijn buren ten volle zijn genormaliseerd .
Als dan verder ook nog verbetering komt in bepaalde aspecten in verband met de interne situatie van het land - ik denk bijvoorbeeld aan minderheden en democratische instellingen - zal FYROM een afgerond beeld van politieke rijpheid tonen , van een politieke rijpheid waarvan FYROM reeds blijk heeft gegeven op andere terreinen en waardoor de versterking van zijn betrekkingen met de Europese familie een welkome zaak is geworden .
Mijnheer de Voorzitter , met de onderhavige overeenkomst , die de heer Swoboda zojuist heeft toegelicht en die wij hopelijk morgen zullen goedkeuren , wordt na het Stabiliteitspact voor dit gebied , de tweede , politiek opbouwende stap gezet .
Hieronder valt ook een kleine stap in verband met de recentelijke , gedeeltelijke opheffing van het embargo dat de 15 regeringen aan Joegoslavië hadden opgelegd .
Waarde collega ' s , er heerst nu al meer dan tien jaar onrust in dit gebied .
Alles is er in beweging .
Tien jaar is een lang tijd , historisch , maar vooral ook politiek gezien .
Objectief beschouwd moet men hier van een mislukking spreken .
Daarom is de onderhavige overeenkomst , waar wij morgen over zullen stemmen en waarmee wij een praktische bijdrage zullen leveren aan de stabiliteit in het gebied , een stap in de goede richting .
De voormalige Joegoslavische Republiek Macedonië ( FYROM ) is in feite een micrografie van het voormalig Joegoslavië , of nu de ene minderheid de overhand heeft of de andere .
FYROM heeft tot nu toe stand weten te houden en weerstand kunnen bieden aan de door het omringend gebied uitgeoefende invloeden .
Dat is een goed teken .
Daarom mag niemand onder ons , geen enkel land , geen enkel beleid of mening , in de verleiding komen om , met het oog op de oplossing van geheel andere vraagstukken , het vuur van de problemen in deze kleine republiek aan te wakkeren en interne verscheuring te veroorzaken .
Ik wil hierbij duidelijk aantekenen dat dit land wel degelijk over uitbouwbare instellingen beschikt en een waarachtige democratie kan zijn .
Er zijn in dit gebied verschillende beleidsvormen toegepast .
De Europese Unie moet derhalve oppassen en voorkomen dat zij door oppervlakkig handelen hulp verleent aan de totstandkoming van een - in bepaalde opzichten - bananenrepubliek .
Wij moeten wel beseffen dat , als wij op zoek zijn naar bondgenoten in dit gebied , wij niet telkens degenen moeten uitkiezen die zich daarvoor aandienen .
Wij moeten daarvoor krachten kiezen die gematigd zijn , die ruim van geest zijn en die weten wat vrede en stabiliteit betekenen voor dit gebied .
Ik hoop , ik wens en ben er eigenlijk van overtuigd dat de Europese Unie blijk zal geven van rijpheid en met de geleidelijk aan op gang gebrachte maatregelen in heel het gebied de omstandigheden zal weten op te bouwen die dit gebied nodig heeft .
Laten wij geen illusies koesteren : als Europa een gebied omvat dat door allerlei wrijvingen , misverstanden , tegenstellingen en etnische conflicten achterop is geraakt , kan het niet datgene worden wat zij intern voor zichzelf verlangt .
Als Griek wil ik bepaalde collega ' s , die ik zojuist heb horen spreken , zeggen dat veel van hun opmerkingen uit de tijd en misplaatst zijn .
Zij hebben blijkbaar geen flauwe notie van de geheel nieuwe omstandigheden , gunstige omstandigheden , die in dit gebied ontstaan .
In veel gevallen zijn deze te danken aan het initiatief van Griekenland .
U moet weten dat de beste betrekkingen van FYROM in dit gebied de betrekkingen met Griekenland zijn , en dat daardoor een heel belangrijke bijdrage kon worden geleverd tot de stabiliteit .
Ik zeg dit enkel opdat iedereen weet hoe de vork in de steel zit .
Mijnheer de Voorzitter , het betoog van de heer Souladakis leek mij veel verstandiger dan de uitspraken van andere collega ' s uit dezelfde lidstaat .
Ik moet heel duidelijk zeggen dat degene die probeert om de overeenkomst met Macedonië afhankelijk te maken van een voor hem bevredigende benaming van dat land , niet alleen Macedonië , maar tevens alle andere lidstaten van de Europese Unie tegenover zich vindt .
Ik wil ook heel duidelijk zeggen dat zo iemand daarmee de belangen van zijn eigen land reusachtig schaadt .
Het is in ons belang dat er op de Balkan een stabiele vrede komt , en daar is kans op , ook al dreigt het Stabiliteitspact een doodgeboren kindje te worden .
Ik hoop dat het dat niet zal zijn , maar dat gevaar bestaat .
Juist daarom is het dringend noodzakelijk dat wij als EU bilateraal met afzonderlijke staten spreken en dat wij Macedonië een duidelijk Europees perspectief bieden .
Daarom juich ik het uitstekende verslag van collega Swoboda toe , en met name punt 12 van dat verslag , dat Macedonië duidelijk uitzicht biedt op Europa , op de Europese Unie .
Ik vind dat belangrijk , het is iets dat - zonder in illusies te vervallen - moet gebeuren .
Wij weten dat dit niet van vandaag op morgen gaat , maar het is heel belangrijk om duidelijk te zeggen dat Macedonië onmiskenbaar een Europees land is , en daarmee recht heeft op het lidmaatschap van de Europese Unie .
Zo ' n uitspraak schept vertrouwen .
Ik denk dat wij een unieke kans hebben een democratie te versterken die niet alleen een multi-etnische regering heeft voortgebracht die in deze regio enig in zijn soort is , maar waarin ook de autonomie van de gemeenten wordt vergroot en de rechtspraak en de economie worden hervormd .
Bovendien gebeurt dat onder bijzonder moeilijke omstandigheden , nadat het land nationalisme , communisme en oorlog achter zich heeft gelaten .
Een paar jaar geleden heb ik de huidige president en de huidige minister-president als privé-persoon uitgenodigd hiernaartoe te komen .
Het was destijds nog erg moeilijk voor ze om hier contacten te leggen .
Ik ben erg blij dat zij zich hebben gehouden aan wat ze destijds hebben beloofd : dat zij een volwaardige Europese democratie wilden opbouwen .
Zoals gezegd , moeten wij hen bedanken omdat zij vorig jaar in een zeer kritieke periode , op een strategisch beslissend moment , een belangrijke rol hebben gespeeld in termen van vrede , stabiliteit en democratie .
Daarom geven wij niet alleen , wij hebben ook wat gekregen .
Wij zijn de Macedoniërs dank verschuldigd voor de cruciale Europese missie die zij destijds hebben vervuld .
Het is daarom belangrijk dat de onderhandelingen en de ratificering van de overeenkomst snel verlopen , dat er snel een officiële vertegenwoordiging van de EU wordt geopend .
Het is ook belangrijk dat onze commissaris er , naar ik heb gehoord , binnenkort naartoe gaat en dat wij dit land ondubbelzinnig uitzicht bieden op Europa , zoals dat in het verslag-Swoboda wordt gedaan .
Dit was een zeer interessant algemeen debat over de Balkan als geheel .
Deze algemeenheid doet aan het debat niets af , maar met uw welnemen zou ik mij toch in hoofdzaak willen concentreren op het verslag , want daarin staan een paar uitermate belangrijke punten die ik niet onbesproken wil laten .
Het is mij een groot genoegen het standpunt van de Commissie over het onderhavige verslag te mogen uitdragen .
Het is een zeer constructief verslag , een voortreffelijk stukje werk van de heer Swoboda en zijn collega ' s .
Wij zijn zeer dankbaar voor het initiatief dat hij en nog een aantal leden - zoals onder meer mevrouw Pack en de heer Lagendijk die hier vanavond ook aanwezig zijn - in dezen hebben getoond .
Onze betrekkingen met de voormalige Joegoslavische Republiek Macedonië ( FYROM ) zijn over het geheel genomen heel goed en daar ben ik blij om .
De heer Dupuis - en zijn tolk - zullen het mij wellicht niet euvel duiden als ik hiervoor de omschrijving entente cordiale hanteer .
Deze goede verstandhouding is mede te danken aan onze voortreffelijke EU-gezant aldaar .
Hij is een grote steun voor het Parlement geweest en heeft uitstekend werk voor de Commissie verricht .
De aanstaande onderhandelingen over een stabilisatie- en associatieovereenkomst zijn wel het meest overtuigende teken van de goede wederzijdse betrekkingen .
Ook de samenwerking met FYROM bij de wederopbouw van Kosovo getuigt daarvan .
Ik ben de Macedonische autoriteiten dankbaar voor hun medewerking de afgelopen weken om de ernstige problemen met de elektriciteitsvoorziening in Kosovo te verhelpen .
Ik ben mij , net als u , bewust van de stabiliserende rol die dit land tijdens de Balkancrisis heeft gespeeld , met name als het gaat om de integratie van de Albanese minderheid in het politieke en sociale leven van het land .
Ik heb enkele weken geleden met de onlangs gekozen president Georgievski gesproken en ik was , evenals anderen , zeer onder de indruk van de grote waarde die hij hechtte aan een interetnische en pluralistische samenleving .
Ik wil u graag een beeld geven van de huidige stand van zaken met betrekking tot deze onderhandelingen , die - zoals de heer Lagendijk al zei - door de andere landen in de regio met veel belangstelling worden gevolgd .
Op 24 januari van dit jaar heeft de Raad de richtsnoeren vastgesteld voor de onderhandelingen over een stabiliteits- en associatieovereenkomst met de voormalige Joegoslavische Republiek Macedonië .
Dit besluit betekent een ongekende sprong voorwaarts in het hele stabilisatie- en associatieproces voor de westelijke Balkan , een proces dat in mei 1999 door de Commissie in gang is gezet .
Ik zal u de belangrijkste elementen van deze ontwerprichtsnoeren schetsen .
Zij behelzen de totstandbrenging van een politieke dialoog met FYROM , waarvoor in de overeenkomst voorzieningen zouden moeten worden opgenomen .
Zij behelzen een verbetering van de regionale samenwerking en de mogelijke vorming van vrijhandelszones tussen de verschillende landen in de regio , al wil ik hier wel bij aantekenen dat dit niet moet worden opgevat als een poging om de staat Joegoslavië te laten herrijzen .
De richtsnoeren behelzen voorts de mogelijkheid van een vrijhandelszone tussen de Europese Unie en FYROM die binnen tien jaar na de inwerkingtreding van de overeenkomst een feit zou kunnen zijn .
Zij behelzen bepaalde faciliteiten op het gebied van het vrije verkeer van werknemers , de vrijheid van vestiging , de dienstverlening en het betalings- en kapitaalverkeer .
Zij behelzen het maken van afspraken met FYROM over de aanpassing van de nationale wetgeving aan de Europese wet- en regelgeving , met name op de elementaire gebieden van de interne markt .
Bovendien behelzen zij de totstandbrenging van een betere samenwerking met FYROM op tal van gebieden , waaronder justitie en binnenlandse zaken .
Binnen de Commissie worden momenteel de nodige voorbereidingen getroffen om de onderhandelingen in maart van start te laten gaan .
Zelf zal ik in de tweede week van maart een bezoek aan FYROM brengen .
Ik hoop dan het hele proces in gang te kunnen zetten , ook al beginnen de onderhandelingen formeel kort daarna .
Tijdens dat bezoek zal ik tevens gehoor geven aan het verzoek van onder meer het Parlement om de status van onze vertegenwoordiging in FYROM op te waarderen .
Wij streven ernaar de onderhandelingen in december van dit jaar af te ronden , maar dit zal in hoge mate afhangen van de goede wil en de vastberadenheid van de onderhandelaars .
Vanaf nu gerekend zou de overeenkomst dan over drie tot vier jaar in werking kunnen treden , gezien de tijd die met de ratificatie door de nationale parlementen is gemoeid .
Ik wil nog graag kort ingaan op enkele andere punten van de ontwerpresolutie .
Wij erkennen dat deze overeenkomst in zekere zin model staat voor andere soortgelijke akkoorden , ook al zal natuurlijk wel in aanmerking moeten worden genomen dat het hier verschillende landen betreft met elk hun eigen identiteit en hun eigen problematiek .
Ik ben het met u eens dat wij erop bedacht moeten zijn dat ieder land op de eigen merites wordt beoordeeld en dat wij de ontwikkeling van de betrekkingen met de Unie niet laten afhangen van het langzaamste land .
Dat is nooit onze bedoeling geweest .
Alleen al het feit dat wij eerst met FYROM gaan praten en niet met al die andere landen , geeft al aan dat wij kunnen differentiëren en dat ook in praktijk brengen .
Op het punt van de regionale steun , die ook in het verslag aan de orde komt , delen wij uw mening dat onze technische en financiële bijstand voor een deel zou moeten worden besteed aan projecten met een grensoverschrijdende of regionale dimensie .
Ook staan wij positief tegenover de opneming in de stabilisatie- en associatieovereenkomst van een ontwikkelingsclausule die uitzicht biedt op EU-lidmaatschap .
Daarmee geeft de Europese Unie uiting aan haar visie op de betrekkingen met de landen in het westelijke deel van de Balkan , zoals in de conclusies van de Europese Raad van Keulen is aangegeven .
Wij zijn het zonder meer met u eens dat onze steunprogramma ' s zo veel mogelijk moeten worden gedecentraliseerd .
U zult ongetwijfeld wel weten dat wij momenteel bezig zijn een nieuwe verordening op te stellen voor de Europese steunverlening aan de westelijke Balkan .
Door alle steunmaatregelen onder één enkele verordening te laten vallen , willen wij het beheer ervan vereenvoudigen en beter stroomlijnen .
Het is mij bekend dat er in FYROM en nog een aantal andere landen onrust is ontstaan over het naderende einde van het PHARE-programma in deze landen en met name over het verlies van de naam PHARE en de associatie die men daarmee heeft .
Ik neem met de nodige zorg kennis van uw uitspraken op dit punt .
Ik zal de zaak nogmaals bekijken , al moet ik wel zeggen dat het bestaan van twee PHARE-programma ' s volgens mij veel verwarring kan zaaien .
Ik wil echter benadrukken dat , hoe het programma ook zal gaan heten , onze intentie om FYROM en de omringende landen in de Europese familie op te nemen nu serieuzer is dan ooit .
In het algemeen gesproken hoop ik dat de leden van dit Parlement net zo verheugd zullen zijn als ik over het betrekkelijk snelle tempo waarin Macedonië dit stadium heeft bereikt .
Ik hoop dat de andere landen in deze regio dubbel hun best zullen doen om ook zover te komen .
Ik zie uit naar nog veel meer van dit soort debatten in de komende jaren , die - naar ik hoop - tekenend zullen zijn voor het succes van onze inspanningen op de Balkan .
Voor mij blijft dit de lakmoesproef bij uitstek als het erom gaat wat Europa kan doen aan de problemen pal voor haar deur .
Dank u wel , mijnheer de commissaris .
Het debat is gesloten .
De stemming vindt morgen om 12.00 uur plaats .
 
Akkoord comitologie Aan de orde is het verslag ( A5-0021 / 2000 ) van mevrouw Frassoni , namens de Commissie constitutionele zaken , over het akkoord tussen het Europees Parlement en de Commissie over de modaliteiten van de toepassing van het nieuwe besluit van de Raad van 28 juni 1999 - " comitologie " ( 1999 / 0468 / EG ) . .
( IT ) Mijnheer de Voorzitter , met de goedkeuring van dit akkoord dat met de Commissie over de toepassingsmodaliteiten van het Raadsbesluit betreffende comitologie is bereikt , komt er een einde aan twee jaren vol wederwaardigheden .
Deze wederwaardigheden hebben al die tijd het Parlement en de zeldzame personen binnen de Europese instellingen die warmlopen voor dit thema en die door sommigen ongetwijfeld als masochistisch worden bestempeld , beziggehouden .
Tot 1993 leidden de modaliteiten volgens welke de Commissie de haar verleende uitvoeringsbevoegdheden vervulde , en in het bijzonder de geheimzinnige en zelfs verdachte praktijk van de comités , tot conflicten en wantrouwen tussen de instellingen die ernstige gevolgen voor het wetgevingsproces dreigden te krijgen .
Om die reden zijn de instellingen van de Unie , naar aanleiding van de aan het Verdrag van Amsterdam gehechte Verklaring 31 , gestart met een ingewikkeld traject van raadpleging en onderhandelingen , dat geleid heeft tot het nieuwe besluit van de Raad , waarbij de oude regeling tamelijk grondig wordt herzien , zij het op een aantal punten nog niet tot onze volle tevredenheid .
Met het besluit wordt in het bijzonder een aanzet gegeven tot een controlerende bevoegdheid van het Parlement , en dus tot de mogelijkheid de alarmklok te luiden wanneer een uitvoeringsmaatregel die voortvloeit uit een wetgevend besluit die volgens de medebeslissingsprocedure is goedgekeurd , in strijd is met de aan de Commissie toegekende uitvoerende bevoegdheid .
De langdurige interinstitutionele onderhandelingen - waarin het Parlement dankzij de inzet van de rapporteur , mevrouw Adelaide Aglietta , een actieve rol heeft gespeeld - waren gericht op een interinstitutioneel akkoord tussen het Parlement en de Commissie over de toepassingsmodaliteiten van enkele aspecten van het nieuwe besluit , enerzijds ter verdere uitwerking van die punten die de Raad niet in het besluit wenste op te nemen en , anderzijds , voor een betere organisatie van het informatie- en controlesysteem met betrekking tot de uitvoeringsmaatregelen .
Tijdens de triloog van 6 oktober 1999 te Straatsburg hebben de voorzitter van het Europees Parlement en de voorzitter van de Commissie toegezegd om binnen korte tijd te zorgen voor een dergelijk akkoord .
We denken deze verplichting te zijn nagekomen , en dat was ook niet zo moeilijk , gezien het klimaat van vertrouwen en wederzijds respect waarin de onderhandelingen met de Commissie zich hebben afgespeeld .
Het akkoord omvat in hoofdzaak twee punten : enerzijds de informatie van het Europees Parlement , een absolute voorwaarde voor de uitoefening van zijn recht op interventie in de zin van artikel 8 van het besluit .
Deze informatie werd tot nog toe verstrekt via toezending , op niet-systematische wijze , van schriftelijke documenten , die dikwijls - ook door toedoen van het Parlement zelf - onbruikbaar waren voor onze diensten .
Van nu af aan zal de informatie lopen langs elektronische weg , een systeem genaamd CIRCA , waartoe het Parlement toegang zal krijgen en dat een echte innovatie betekent , niet alleen voor ons , maar ook - daar ben ik zeker van - voor de Commissie .
Anderzijds geeft artikel 8 van het Raadsbesluit niet aan op welke wijze of binnen welke termijn het Europees Parlement de alarmklok moet luiden , en dus zijn beperkte controlebevoegdheid moet uitoefenen .
In artikel 6 en 7 van het akkoord wordt bepaald dat het Parlement over het algemeen zijn met redenen omklede resolutie ter plenaire vergadering zal aannemen , en dat het over een termijn van een maand beschikt om van zijn interventierecht gebruik te maken voordat het voorstel voor een uitvoeringsmaatregel door de Commissie wordt goedgekeurd .
Het is echter niet altijd mogelijk een maand te wachten alvorens een uitvoeringsmaatregel te treffen .
Daarvan zijn wij ons goed bewust .
Het akkoord voorziet dan ook in een urgentieprocedure , die de bevoegde commissie in staat stelt op te treden .
Tot slot zou ik willen onderstrepen dat wij pas werkelijk kunnen beoordelen of dit een geslaagd akkoord is , als wij het in de praktijk hebben zien functioneren .
Het Parlement moet de middelen zien te krijgen , die het momenteel niet heeft , om een doeltreffende controle op het uitvoerend proces te kunnen uitoefenen .
De Commissie moet harerzijds sommige van haar werkmethoden veranderen om het Parlement in staat te stellen doeltreffende controle uit te oefenen en goed geïnformeerd te worden .
Tot besluit zij erop gewezen , dat voor het Parlement de enige echte oplossing voor de problemen van de comitologie een wijziging blijft van de door het Verdrag voorgeschreven procedure voor de uitvoering van de regelgeving , en daarnaast de geleidelijke ontmanteling van de comités , waarvan het bestaan zelf een abnormaliteit is , die de uitvoerende bevoegdheid van de Commissie sterk inperkt en die de wetgevende bevoegdheden van het Europees Parlement kan aantasten .
Mijnheer de Voorzitter , waarde collega ' s , comitologie is een begrip waar de meeste mensen niets mee kunnen beginnen .
Slechts zeer weinigen weten wat eronder wordt verstaan .
Het doet denken aan geheime genootschappen en samenzweringen , en zo was het vroeger ook .
Er gaat echter niets meer achter schuil dan de vaststelling van de voorwaarden voor de uitoefening van de aan de Commissie verleende uitvoeringsbevoegdheden .
De regeling van deze uitvoeringsbevoegdheden bestaat uit een beperkt aantal procedures voor verschillende soorten comités .
Tot het Verdrag van Amsterdam bestonden er ongeveer 20 varianten van deze procedures voor comités , wat noch aan duidelijkheid in de uitvoering van de wetgeving , noch aan transparantie voor de burger bijdroeg .
Integendeel : zelfs het Europees Parlement werd lange tijd niet eens geïnformeerd .
De eerste stap in de strijd voor meer transparantie in deze jungle van comités bestond er voor het Europees Parlement in dat het tenminste op de hoogte zou worden gesteld van wat de Europese Commissie door middel van de verschillende comités allemaal wilde regelen .
Dat gebeurde in 1988 in het kader van de briefwisseling Plumb / Delors .
Een volgende stap op weg naar transparantie en een grotere betrokkenheid van het Europees Parlement was de zogenaamde modus vivendi van 20 september 1994 , die inhield dat het Parlement niet alleen informatie , maar ook een zekere inspraakmogelijkheid kreeg .
Daarmee kreeg het Parlement ook controlemogelijkheden .
Door het Verdrag van Amsterdam is de situatie in zoverre aanmerkelijk verbeterd dat het aantal procedures voor verschillende comités - zoals het Parlement al lang eiste - drastisch werd teruggebracht tot drie , waardoor er nu nog maar drie soorten procedures bestaan : beheersprocedures , regelgevende procedures en raadgevingsprocedures .
Het recht op informatie en controle dat het Europees Parlement in het verleden is toegekend , moet na het Verdrag van Amsterdam opnieuw worden vastgelegd in een interinstitutioneel akkoord .
Onze rapporteur , mevrouw Frassoni , heeft heel nauwkeurig werk verricht en heeft laten zien welke kwesties in het kader van dit interinstitutionele akkoord moeten worden opgelost , en welke beheersprocedures er binnen het Parlement eventueel moeten worden veranderd .
Een van de hoofdproblemen is de factor tijd .
Wanneer het Europees Parlement wordt geïnformeerd , moet het in de regel binnen de zeer korte termijn van vier weken advies uitbrengen , als het dat wil .
Bij kwesties die de gezondheid en veiligheid van de mensen in de Europese Unie betreffen , moet de Europese Commissie , als hoedster van de Verdragen en als enige instelling met initiatiefrecht , in staat zijn op zeer korte termijn te reageren ; in geval van nood zelfs binnen enkele uren of dagen .
Desondanks moet het parlementaire recht op informatie , en in voorkomend geval ook op een reactie , gegarandeerd blijven .
Onze rapporteur draagt daarvoor heel bruikbare oplossingen aan , die mijn fractie en ik slechts ten volle kunnen steunen .
Ik heb alleen nog een klein verzoek .
In de Duitse tekst is iets onduidelijk vertaald , en ik wil met klem vragen om dat recht te zetten , ook als de tekst later wordt gedrukt .
In plaats van " weitergeführt werden müssen " ( " moeten worden voortgezet " ) zou daar volgens mij moeten staan : " erhalten bleiben müssen " ( " behouden moeten blijven " ) .
Dat is in de Duitse tekst niet zo duidelijk .
Ik wil vragen om dat nog eens te controleren .
Verder wil ik de rapporteur heel hartelijk bedanken .
Dit is moeilijke materie , en ik hoop dat we die nu zo hebben geregeld dat we er voortaan beter mee uit de voeten kunnen .
Mijnheer de Voorzitter , ik wil de rapporteur complimenteren met haar verslag .
Ik moet zeggen dat ik de verzoeningsgezindheid die mevrouw Frassoni hier tentoonspreidt , en haar bereidheid tot het sluiten van compromissen met de andere instellingen als een welkome afwisseling ervaar .
Als het om de IGC gaat , behoort zij tot " les pures et dures " , zoals de Fransen zeggen , oftewel de hardliners , die niets willen weten van enig compromis of akkoord met de andere instellingen .
Wij blokkeren liever het hele proces dan water bij de wijn te doen .
Toch heeft mevrouw Frassoni zich in dit geval bereid getoond de geboekte vooruitgang te aanvaarden , ook al benadert het huidige compromis bij lange na niet het oorspronkelijke standpunt van het Parlement inzake comitologie .
Waar gaat het hier nu eigenlijk om ?
Het Parlement had vier belangrijke punten van kritiek op het systeem van de comitologie zoals dat bestond vóór het nieuwe besluit van de Raad waar nu het onderhavige interinstitutioneel akkoord nog bijkomt .
Ten eerste vonden wij het hele systeem uitermate ondoorzichtig , met honderden comités die maar vergaderen zonder dat iemand weet waarover het gaat en wie de leden van die comités zijn .
Het nieuwe systeem dat nu is overeengekomen , betekent een grote vooruitgang op dit punt .
Wij krijgen nu informatie over wie er in de afzonderlijke comités zitting hebben en wanneer deze bijeenkomen .
Wij krijgen inzage in de agenda ' s en in de documenten die aan de comités worden toegezonden .
Het hele systeem wordt opener en transparanter , al blijft het een tamelijk complex stelsel , maar de situatie gaat er in ieder geval wel op vooruit .
Ons tweede punt van kritiek was dat het systeem de Commissie heel erg aan banden legde .
De wetgeving die wij in de Europese Unie vaststellen , moet door de Commissie ten uitvoer worden gelegd .
En dan is er een systeem dat wel bedoeld lijkt om het werk van de Commissie te bemoeilijken .
Ik doel hier met name op het zogeheten " contre-filet " -systeem , waarbij de Raad de Commissie met een gewone meerderheid kon tegenhouden , zelfs zonder een alternatief voor de uitvoeringsmaatregel in kwestie aan te dragen .
Ook op dit punt is een zekere vooruitgang geboekt .
De Raad mag , na een termijn van drie maanden , uitvoeringsmaatregelen niet langer blokkeren , tenzij daarvoor een gekwalificeerde meerderheid te vinden is .
Dat wil dus zeggen dat de lidstaten die in de Raad vertegenwoordigd zijn , grote bezwaren hebben .
Dat is veel redelijker en een hele verbetering ten opzichte van de oude situatie .
Op twee andere punten van kritiek hebben wij echter minder onze zin gekregen .
Daarbij ging het ten eerste om het feit dat het toezicht , de controle zo u wilt , op de Commissie uitsluitend is voorbehouden aan een comité dat door de lidstaten of de Raad , en niet door het Parlement , wordt benoemd .
De wetgevende organen , Raad en Parlement , moeten op voet van gelijkheid staan .
Wij geven de Commissie bepaalde uitvoeringbevoegdheden , maar vervolgens kan alleen een door de Raad of de lidstaten benoemd comité de Commissie terugfluiten en de desbetreffende uitvoeringsmaatregel tegenhouden .
Het Parlement is daartoe niet bevoegd .
Het is waar dat die bevoegdheid er in het nieuwe systeem wel aan zit te komen .
Afgesproken is nu dat wij tegelijk met de leden van de comités alle ontwerpen van uitvoeringsmaatregelen ontvangen , die aan hen worden voorgelegd .
Dat geeft ons de mogelijkheid deze te bestuderen , te bespreken en er vragen over te stellen .
Wij hebben echter alleen het recht van een formeel protest tegen de Commissie , wanneer zij naar ons oordeel haar wettelijke uitvoeringsbevoegdheden heeft overschreden .
Anders gezegd , wij kunnen een maatregel alleen aanvechten als zijnde onbevoegd genomen , maar niet de inhoud ervan .
In een democratie moet een parlement een maatregel ook inhoudelijk kunnen aanvechten .
Niet dat wij dat wekelijks willen gaan doen .
Wij zijn heus niet van plan onszelf te overstelpen met uitvoeringsbesluiten .
Het gaat hier echter om een middel van democratische controle waarop wij , de enkele keren dat dat echt noodzakelijk is , een beroep moeten kunnen doen .
Deze mogelijkheid ontbreekt in het nieuwe systeem , of is althans slechts in embryonale vorm aanwezig .
Ons vierde punt van kritiek tenslotte betrof de terugverwijzing van een uitvoeringsmaatregel .
Wanneer een uitvoeringsmaatregel via het systeem van de comitologie wordt geblokkeerd , wordt deze niet terugverwezen naar beide takken van de wetgevingsautoriteit , maar uitsluitend naar de Raad , die dan een alternatief kan aandragen .
Dat is geen juiste gang van zaken .
Raad en Parlement stellen gezamenlijk wetgeving vast , waarbij aan de Commissie de uitvoeringsbevoegdheden worden verleend .
Als er dan uitvoeringsmaatregelen worden geblokkeerd , moeten zij worden terugverwezen naar beide instellingen , en niet slechts naar een daarvan .
Over het geheel gezien is het systeem er wel wat op vooruitgegaan .
De aanvullingen die voortvloeien uit het interinstitutioneel akkoord met de Commissie juich ik toe , maar zij veranderen in wezen niets aan het basisbesluit van de Raad .
Als onderdeel van het algehele compromis hebben wij zelfs uit eigen beweging - want dit gebeurde namelijk niet automatisch - afstand gedaan van de overeenkomst Plumb-Delors .
Wij zijn bereid geweest dit op te geven , maar wij zullen wel goed bedacht moeten zijn op wat in die overeenkomst vroeger wel , maar in het nieuwe besluit niet meer volledig wordt gedekt .
Op dit punt moeten wij heel waakzaam blijven .
Er is dus wel vooruitgang geboekt .
Mijn fractie geeft dit met enige tegenzin toe .
Wij zijn niet zo enthousiast over het sluiten van compromissen als mevrouw Frassoni .
Wij erkennen dat niet alles mogelijk is , maar deze zaak zal over een paar jaar ongetwijfeld opnieuw aan de orde worden gesteld .
Als wij een volledig democratische en transparante Unie willen , dan zullen wij op dit onderwerp terug moeten komen .
Mijnheer de Voorzitter , in de eerste plaats wil ik de rapporteur , mevrouw Frassoni , feliciteren met haar werk .
Comitologie is nooit een gemakkelijk onderwerp .
Mevrouw Schleicher had het al over het waas van geheimzinnigheid dat rond de comités hangt .
Het is inderdaad altijd een ingewikkeld gebeuren geweest , als gevolg van beslissingen die vroeger zijn genomen , en die op een gegeven moment toch moeten worden gerationaliseerd .
Het akkoord dat de Commissie en het Parlement hebben bereikt , leidt volgens mij tot een duidelijke stroomlijning van het proces en komt tegemoet aan de voornaamste wensen van het Parlement .
De heer Corbett toonde zich bezorgd , en zei dat zijn zorgen slechts ten dele zijn weggenomen .
Ik zou zeggen dat de kwesties waar de Commissie wat aan kon doen , zijn geregeld .
De aspecten waar de heer Corbett het over had vallen niet onder het besluit van de Raad .
Op die punten kunnen wij helaas niet verder gaan .
Wat is er verbeterd ?
Zoals mevrouw Frassoni al benadrukte , is het ongetwijfeld een fundamentele verbetering dat wij nu over een geautomatiseerd informatiesysteem beschikken .
Dit systeem biedt twee mogelijkheden die voor het Parlement bijzonder belangrijk zijn .
Ten eerste geeft men dankzij het systeem inzicht in de werking van de comités , de samenstelling , de agenda , omschrijvingen enz .
Ten tweede kan het Parlement nu toezicht houden op de concrete beslissingen van de comités .
Ik denk dat wij goede afspraken hebben gemaakt , die de transparantie van het proces beslist ten goede komen .
Het wordt allemaal wat makkelijker .
Dat betekent echter niet dat het akkoord dat we vandaag bereikt hebben , een stap achteruit is in vergelijking met het plan-Delors , zoals de heer Corbett suggereerde .
Het nieuwe model is juist veel complexer , aangepast aan de nieuwe situatie en , naar onze mening , veel samenhangender .
Wij hebben een stap in de goede richting gezet , en we verwachten hierna een uitstekend resultaat .
Wij denken dat er nog meer dingen ten goede veranderd zijn .
Wij zijn afgestapt van een aantal achterhaalde akkoorden , en we hebben geprobeerd om alle onopgeloste kwesties uit het verleden weg te werken door systematisch oude procedures aan de huidige omstandigheden aan te passen .
De Commissie vindt dit een goed akkoord , en wij willen de parlementsleden die eraan gewerkt hebben - mevrouw Frassoni in het bijzonder - daarvoor bedanken .
Wij hopen dat wij er dankzij dit nieuwe klimaat in geslaagd zijn het doel te bereiken dat ons voor ogen stond : een grotere transparantie en een beter inzicht in de besluitvorming van de Commissie als uitvoerend orgaan .
Dank u wel , mijnheer de commissaris .
Het debat is gesloten .
De stemming vindt morgen om 12.00 uur plaats .
 
Protocol betreffende de procedure bij buitensporige tekorten Aan de orde is het verslag ( A5-0013 / 2000 ) van de heer Knörr Borràs , namens de Economische en Monetaire Commissie , over een voorstel voor een verordening van de Raad tot wijziging van verordening ( EG ) nr .
3605 / 93 betreffende de toepassing van het aan het Verdrag tot oprichting van de Europese Gemeenschap gehechte Protocol betreffende de procedure bij buitensporige tekorten ( COM ( 1999 ) 444 - C5-0174 / 1999 - 1999 / 0196 ( CNS ) ) .
Mijnheer de Voorzitter , het doet me genoegen de Spaanse commissaris , de heer Solbes , te kunnen begroeten .
Zowel binnen als buiten dit Parlement heb ik hem meer dan eens gecomplimenteerd met het voortreffelijke werk dat hij in Spanje voor de Europese eenwording heeft gedaan .
Wij behandelen hier het voorstel tot wijziging van de verordening inzake de toepassing van het Protocol betreffende de procedure bij buitensporige tekorten , dat als bijlage aan het Verdrag tot oprichting van de Europese Gemeenschap is gehecht .
In dit voorstel worden enkele vragen aan de orde gesteld in verband met de overgang naar het Europese rekeningenstelsel ESR 95 , dat zoals u weet in de plaats is gekomen van het vorige rekeningenstelsel uit 1979 .
Het gaat met name om de invoering van nieuwe categorieën financiële producten , en de coherentie van de volgens het ESR 95 gemaakte berekeningen van de verhouding tussen het overheidstekort en het bruto binnenlands product .
Tevens wordt het belang van de berekening van de rentelasten onderstreept , evenals het feit dat deze volgens de nieuwe methode moet worden uitgevoerd .
Naar mijn mening is de ontwerpverordening bedoeld om de definities en waarderingen van enkele van de economische factoren te actualiseren die komen kijken bij de berekening van het overheidstekort overeenkomstig het Verdrag van Maastricht .
Daarin is vastgelegd dat het overheidstekort van de lidstaten een bepaald percentage van hun BBP , uitgedrukt in marktprijzen , niet te boven mag gaan .
Tot nog toe berekenden de lidstaten hun BBP volgens de methode van het ESR 79 .
De laatste raming waarover we beschikken , werd in september 1999 bekendgemaakt en heeft betrekking op het boekjaar 1998 .
Als deze verordening wordt aangenomen , zal de eerste raming van het tekort over het boekjaar 1999 , die in maart verschijnt , reeds met dit nieuwe systeem worden gemaakt .
Het is bekend dat de lidstaten zich van hun plicht hebben gekweten .
Zij hebben hun nationale rekeningen overeenkomstig ESR 95 opgesteld , en de bijbehorende ramingen zijn al gepubliceerd .
Zij hebben daarvoor niet alleen de nieuwe methodologie in moeten voeren , maar ook de meeste aggregaten nominaal moeten herzien en boekhoudkundige bewerkingen moeten aanpassen ; niet alleen vanwege de genoemde methodologische veranderingen , maar ook omdat er betere statistische informatie in de ramingen is verwerkt .
Deze veranderingen kunnen natuurlijk leiden tot wijziging van het overheidstekort dat op de nationale rekening van de lidstaten wordt vermeld .
Ik zal nu heel kort de vijf punten noemen waarop zich de belangrijkste wijzigingen kunnen voordoen .
In de eerste plaats wordt de definitie van het begrip " overheidssector " aangepast aan wat daar in ESR 95 onder wordt verstaan .
Dat is belangrijk , omdat het overheidstekort betrekking heeft op alle geledingen van de overheid tezamen .
Als er geen precieze criteria bestaan om de overheidssector te omschrijven , leidt dat tot verschillen in de ramingen van het overheidstekort van de lidstaten .
In de tweede plaats wordt het overheidstekort - dan wel overheidsoverschot , in voorkomend geval - gelijkgesteld aan de financieringsbehoefte , dan wel financieringscapaciteit , van de overheidssector als gedefinieerd in ESR 95 .
In de derde plaats worden de overheidsinvesteringen gelijkgesteld aan de bruto-investering in vaste activa van de overheidsector als gedefinieerd in ESR 95 .
In de vierde plaats wordt de overheidsschuld overeenkomstig ESR vastgesteld , evenals de gelden of rente die als kosten of baten uit de overheidsschuld voortkomen .
In de vijfde en laatste plaats is het aggregaat op grond waarvan de overheidsschuld wordt vastgesteld , het bruto binnenlands product tegen geldende marktprijzen , geschat volgens de definities van het Europees rekeningenstelsel 1995 .
Samenvattend ben ik van mening dat dit voorstel van de Commissie een correcte en concrete aanpassing aan de in het Europees rekeningenstelsel 1995 vastgelegde criteria inhoudt .
Ik keur het voorstel zoals dat door de Commissie is gedaan daarom volledig goed .
Mijnheer de Voorzitter , mijnheer de commissaris , waarde collega ' s , ik wil vooropstellen dat mijn fractie dit voorstel verwelkomt omdat de statistische basis van onze op stabiliteit en reële groei gerichte Economische en Monetaire Unie er verder door wordt geharmoniseerd .
Dankzij dit voorstel worden de statistieken onmiddellijk vergelijkbaar en nauwkeuriger .
De verschillende aspecten van het voorstel zijn al toegelicht .
Persoonlijk vind ik het belangrijkste dat de statistische gegevens van nu af aan betrouwbaarder en beter vergelijkbaar zijn .
Dat is nodig , omdat wij op elkaar moeten kunnen rekenen .
Dat geldt zowel voor de organen van de Europese Unie als voor alle lidstaten binnen de monetaire unie .
Het is om twee redenen belangrijk dat de procedure wordt aangepast .
In de eerste plaats is het belangrijk voor de interne markt .
Betrouwbare en direct vergelijkbare gegevens en statistieken zijn in algemene zin voor een nauwkeurige beschrijving van de toestand en de ontwikkeling van een gemeenschappelijke markt van groot belang .
In de tweede plaats is het van belang voor de Economische en Monetaire Unie .
De verordening uit 1993 over de toepassing van het Protocol moet in overeenstemming worden gebracht met het Europees stelsel van nationale en regionale rekeningen .
Voor een correcte en betrouwbare bepaling van de tekorten is dat onontbeerlijk .
Deze aanpassing maakt het mogelijk de tekorten en de schulden van de lidstaten nauwkeuriger te beoordelen .
Deze technische aanpassing zal een heel concreet effect hebben op de feitelijk positie van de lidstaten , aangezien de gegevens automatisch aan de hoogte van het overheidstekort worden aangepast .
Het verheugt mij ook dat de raming van de tekorten over het boekjaar 1999 , die in maart moet verschijnen , al volgens het nieuwe ESR verloopt , dat wil zeggen , dat de analyse op geconsolideerde en in economisch opzicht relevante aggregaten is gebaseerd .
Ik wil dit debat ook kort aangrijpen om alle regeringen en politieke partijen op te roepen hun uiterste best te doen om te voorkomen dat de procedure voor buitensporige tekorten ooit moet worden gebruikt .
Het is goed dat de procedure bestaat .
De procedure is nodig omdat onze criteria er het nodige gewicht en geloofwaardigheid door krijgen .
De burgers vragen zich af : wat gebeurt er als niet aan die criteria voldaan wordt ?
Met een dergelijke procedure en met andere maatregelen kunnen we het bewijs leveren dat wij onze criteria en onszelf serieus nemen .
Een tweede punt van wezenlijke belang is dat wij niet alleen alles op alles moeten zetten om buitensporige tekorten te voorkomen , maar ook om de overheidstekorten verder terug te dringen .
Ik weet waar ik het over heb , en ik wil u tot slot vertellen waarom ik zo blij ben dat wij dit debat houden !
In mijn eigen land , Oostenrijk , voeren we net een discussie over de vraag of de informatie die de vorige minister van Financiën over het overheidstekort verstrekt had , overeenkomt met de werkelijkheid .
In Oostenrijk moesten in 1995 nieuwe verkiezingen worden uitgeschreven om aan de criteria van Maastricht te kunnen voldoen en de politieke partners op andere gedachten te brengen .
Ik moet ook zeggen dat in het jaar 2000 , nu er zoveel over ons wordt gesproken , de coalitiebesprekingen met de SPÖ - wat mij betreft , helaas - mislukt zijn , omdat het door onderhandeling bereikte besparings- en consolidatieprogramma door de socialistische partij werd verworpen .
De nieuwe regering in Oostenrijk moest niet in de laatste plaats worden gevormd omdat de ÖVP borg wilde blijven staan voor een stabiele koers , omdat de ÖVP wil blijven garanderen dat de criteria van Maastricht worden gerespecteerd en dat het overheidstekort wordt teruggebracht , zoals wij dat hier hebben afgesproken .
Voorzitter , het is een goede zaak dat statistische gegevens niet alleen betrouwbaar , maar ook vergelijkbaar zijn .
Met name voor de Europese eenwording en de voltooiing van de interne markt is dat van groot belang .
Daarom is dit verslag ook een politiek geladen verslag , waarmee wij de rapporteur van harte feliciteren .
Het geeft ook aanleiding tot een paar politieke opmerkingen .
Het Stabiliteitspact is een gegeven in Europa .
Alle aan de euro deelnemende landen hebben zich via dat Stabiliteitspact verplicht op middellange termijn te streven naar een begroting die in evenwicht is of een klein overschot vertoont .
Dat wil natuurlijk niet zeggen dat het als de conjunctuur wat tegenzit niet wat meer of wat minder zou mogen zijn , maar op de lange en middellange termijn moet er sprake zijn van evenwicht of een overschot .
Hoe sterker de positie van de deelnemende landen wordt , des te sterker zal de euro zijn .
Hierdoor zal een overschrijding van de drieprocentsnorm zelden voorkomen , ook niet onder conjunctureel ongunstige omstandigheden , althans zo luidt de redenering .
Wij zijn altijd van mening geweest dat er strikt aan deze criteria moet worden voldaan .
Dat is van groot belang om de EMU ook in de toekomst tot een succes te maken .
Strenge naleving van het Stabiliteitspact kan zo bijdragen tot het ontstaan van een cultuur van stabiliteit in alle EMU-lidstaten .
Verscheidene lidstaten hebben eenmalige maatregelen genomen om te kunnen voldoen aan de criteria .
Wij zijn van mening dat er streng toezicht moet worden gehouden op het begrotingsbeleid van de lidstaten , zodat steeds de maatregelen in de geest van de gestelde criteria genomen blijven worden .
Afzwakking mag niet worden toegestaan .
Verder zijn wij van mening dat een verdere lastenvermindering en het terugbrengen van de staatsschuld tot de prioriteiten moet behoren .
Immers , de lastenafwenteling op de toekomstige generaties is nog steeds niet gestopt . .
( ES ) Mijnheer de Voorzitter , in de eerste plaats wil ik de rapporteur bedanken voor zijn voortreffelijke werk .
Dit onderwerp is bijzonder technisch , en ik vind dat de heer Knörr Borràs het bijzonder nauwkeurig en professioneel heeft behandeld .
Ik zou de inhoud van ons voorstel niet beter kunnen samenvatten dan hij .
Bij wijze van aanvulling wil ik alleen nog zeggen dat er , naast de aanpassing aan het Europees rekeningenstelsel 95 , nog twee kleine technische wijzigingen worden voorgesteld die de heer Knörr ook goed bekend zijn , in verband met de rente en de waardering van de schuld in buitenlandse valuta .
Ik merk dat alleen op om een compleet beeld te geven van het proces .
In de tweede plaats wil ik de heer Knörr bedanken voor de snelheid .
Hij heeft in bijzonder korte tijd werkelijk goed werk gedaan .
Dat dit een belangrijk onderwerp is , blijkt wel uit de reacties die we erop hebben gekregen .
Wij willen met deze verordening niet bereiken dat de statistieken betrouwbaar en vergelijkbaar worden - want dat zijn ze al - maar dat ze nog betrouwbaarder en nog beter vergelijkbaar worden .
Dat het Parlement zo snel een beslissing heeft genomen , betekent natuurlijk dat we de cijfers van maart al op basis van deze nieuwe criteria kunnen berekenen .
Ik denk dat het eindresultaat daardoor beter zal zijn .
De cijfers zullen betrouwbaarder en beter te vergelijken zijn , en ik denk dat de zorgen die enkele leden hadden over de uitvoering van het Stabiliteitspact beter kunnen worden gekwantificeerd .
Deze verordening is zuiver technisch van aard , en raakt niet aan de kern van het probleem dat enkelen van u hebben genoemd .
Ik denk echter dat de kern van het probleem al is geregeld .
Het Stabiliteitspact ligt er , en we zullen blijven controleren of het door de lidstaten wordt nageleefd .
Dat doen wij zelfs in omstandigheden als de huidige , waarin de resultaten in alle lidstaten waarvan wij de stabiliteit van het overheidstekort hebben geanalyseerd duidelijk positief zijn .
Toch vinden wij dat we op onze hoede moeten blijven .
Het lijkt ons van fundamenteel belang om op dezelfde manier verder te gaan .
Tot besluit wil ik u daarom nogmaals bedanken voor uw hulp , die ons in staat stelt de mate van stabiliteit nauwkeuriger te meten en beter te vergelijken .
Dank u wel , mijnheer de commissaris .
Het debat is gesloten .
De stemming vindt morgen om 12.00 uur plaats .
 
Versterking van het strafrechtelijke kader voor de bescherming tegen valsemunterij van de euro Aan de orde is het verslag ( A5-0020 / 2000 ) van mevrouw Cederschiöld , namens de Commissie vrijheden en rechten van de burger , justitie en binnenlandse zaken , over het voorstel voor een kaderbesluit van de Raad tot versterking van het strafrechtelijke kader voor de bescherming tegen valsemunterij , met het oog op het in omloop brengen van de euro ( 5116 / 1999 - C5-0332 / 1999 - 1999 / 0821 ( CNS ) ) .
Mijnheer de Voorzitter , beste enkelingen , maar daarom des te meer welkome collega ' s , je zou haast gaan denken dat er op dit tijdstip een onbelangrijke kwestie behandeld wordt , maar niets is minder waar .
We behandelen een duidelijke en concrete kwestie .
Het betreft onze gezamenlijke munteenheid .
Hoeveel mensen hier weten dat deze valuta vervalst wordt en dat de situatie onaanvaardbaar is ?
We kunnen niet toelaten dat onze gezamenlijke valuta schade lijdt doordat hij wordt vervalst .
Daarom hebben de ECB , ECOFIN , Europol , OLAF en de commissaris die verantwoordelijk is voor juridische kwesties ingezien dat er snel gezamenlijke tegenmaatregelen genomen moeten worden om de mazen in de wet te dichten .
Je bent geneigd om te vergeten dat de oude valuta ' s twintig jaar lang ingewisseld kunnen worden na de introductie van de nieuwe valuta .
Daarom is het van belang om deze valuta ' s ook op te nemen in het strafrechtelijke deel van dit maatregelenpakket .
Dit wilde het Parlement eraan toevoegen .
De Raad had het Parlement ook voor het laatste document in deze kwestie de bedongen termijn van drie maanden moeten geven .
Maar we zijn er ons allemaal van bewust dat deze maatregelen zo snel mogelijk uitgevoerd moeten worden .
Omdat de Raad in maart over deze kwestie een besluit neemt , moet het Parlement nu al een standpunt innemen over het voorstel , zodat de lidstaten de tijd hebben om ook de standpunten van het Parlement mee te laten wegen in het besluit dat in maart genomen moet worden .
Mocht een land door dwars te liggen een vertraging veroorzaken , dan is dat land moreel en economisch gezien verantwoordelijk voor de valuta .
Een dergelijk optreden zou veel wantrouwen veroorzaken .
1 januari 2002 komt de euro in omloop .
De hele Unie moet dezelfde bescherming krijgen , in de vorm van een verbod op vervalsing .
Niet alleen voor valuta ' s die al in omloop zijn , maar ook voor valuta ' s die in omloop komen .
Het is van belang dat er in alle landen bijtijds een vrijwel eenvormige , strafrechtelijke bescherming is .
De Commissie heeft informatiemaatregelen , voorzorgsmaatregelen , het uitwisselen van ervaringen en strafrechtelijke maatregelen voorgesteld , die in feite een zekere noodzakelijke harmonisatie betekenen , namelijk dat de minimale maximumstraf voor valsemunterij acht jaar wordt .
Ook handel in valse valuta en het bezit van werktuigen voor vervalsing wordt strafbaar .
Er komt simpelweg een minimum voor de hoogste straf .
De nominale waarden van de euro zijn welbekend .
Moderne computerapparatuur kan veel schade veroorzaken als we ons niet beschermen .
Het Parlement heeft een aantal amendementen toegevoegd aan het huidige voorstel , onder andere met betrekking tot de rechtspraak .
Dat houdt in dat je voor hetzelfde strafbare feit slechts in één land vervolgd en veroordeeld mag worden .
Er zijn ook maatregelen opgenomen tegen bedrijven die betrokken zijn bij valsemunterij , iets wat we zeker aanmoedigen .
De nieuwe kandidaat-landen worden ook aangespoord om zich aan te passen aan deze regels .
De Raad en de Commissie hebben er twee jaar over gedaan om dit voorstel in te dienen .
Het is zonder meer noodzakelijk dat het besluit in maart wordt genomen .
Er zijn geen redenen om het uit te stellen of schade aan de euro te riskeren .
Het zou ook niet fair zijn tegenover de burgers , die de nieuwe , onbekende biljetten moeten gebruiken .
Men denkt dat de vervalsers hun toevlucht zullen zoeken in landen buiten de eurozone , waar de nieuwe valuta minder bekend is .
De beschermingsmaatregelen omvatten ook deze landen , en de standpunten van deze landen hebben zwaar gewogen .
Daarom kan dit voorstel gekenschetst worden als solidair en wederkerig in het nemen van verantwoordelijkheid voor verschillende belangen .
Op dit punt schept het bepaalde verplichtingen .
De Raad moet in maart bijeenkomen om dit besluit nemen .
Collega ' s , bedankt voor het luisteren .
Ook wil ik degenen bedanken die bijgedragen hebben aan een snelle behandeling van de kwestie .
Daarmee doel ik met name op de PSE-Fractie .
Mijnheer de Voorzitter , geachte collega ' s , om te beginnen wil ik de rapporteur , mevrouw Charlotte Cederschiöld , feliciteren met dit verslag , dat een uitstekend uitgangspunt is voor de versterking van de strafrechtelijke bescherming tegen valsemunterij met het oog op het in omloop brengen van de euro .
De euro komt op 1 januari 2002 in omloop en zal een van de belangrijkste internationale reservemunten zijn .
Gezien zijn internationale belang zal de euro in het bijzonder blootstaan aan het risico van valsemunterij en namaak .
In dit ontwerpkaderbesluit worden een aantal minimumnormen vastgelegd , wordt de onderlinge aanpassing van het strafrecht ter zake beoogd en wil men de toepassing ervan door de lidstaten eenvoudiger en doeltreffender maken .
Het voorstel voorziet in de bescherming van de euro nog vóór de munt in omloop gebracht wordt , zodat een leemte in de wetgeving van een aantal lidstaten gevuld kan worden .
Ik wil de rapporteur uitdrukkelijk steunen wanneer zij zegt dat deze bescherming moet worden uitgebreid tot de nationale munten , die immers nog altijd omgewisseld kunnen worden nadat ze uit omloop genomen zijn .
Alle lidstaten moeten dan ook zorgen voor doeltreffende en afdoende straffen die de praktijken die in het ontwerpkaderbesluit als misdrijven beschouwd worden , ontmoedigen .
Mijns inziens zal het voorstel om minstens een maximumstraf van acht jaar gevangenis op te leggen geen problemen opleveren voor mijn land ; momenteel staat in het Portugese strafrecht wel slechts vijf jaar gevangenis op valsemunterij , maar mijn land heeft al blijk gegeven van de nodige bereidheid om deze bepaling te wijzigen .
Ik wil de weinige lidstaten die nog bezwaren hebben met aandrang verzoeken deze opzij te schuiven , zodat snel een beslissing kan worden genomen , zoals onze rapporteur ook al vroeg , en dit om de redenen die zij heeft aangevoerd .
Mijnheer de Voorzitter , met dit ontwerpkaderbesluit wordt voor de eerste maal een gezamenlijk voorstel op het gebied van het strafrecht gedaan , met regels die tegelijkertijd in de vijftien lidstaten moeten worden toegepast .
Wij zetten aldus stappen in de richting van de verwezenlijking van het doel van de ontwikkeling en de totstandbrenging van de Europese Unie als een ruimte van vrijheid , veiligheid en rechtvaardigheid , waarvoor ook al in Tampere gepleit werd .
Mijnheer de Voorzitter , waarde collega ' s , ik hoef niet te herhalen wat de rapporteur en collega Coelho al hebben gezegd .
Hun opmerkingen zijn volkomen juist en gerechtvaardigd .
De euro kan gemakkelijk worden vervalst .
Wij bevinden ons in een gevaarlijke overgangsfase , waarin zich een fenomeen voordoet dat in de geschiedenis van het geldwezen vermoedelijk uniek is , namelijk dat een munt die nog niet eens in omloop is en alleen giraal gebruikt wordt , al wel vervalst kan worden , terwijl de delictsomschrijving van valsemunterij nog niet kan worden toegepast omdat de munt in kwestie nog niet in omloop is .
Een bijzonder ingewikkeld probleem .
Dit betekent dat als we niet snel handelen - daar heeft collega Cederschiöld gelijk in - men nu al valse euro ' s kan maken en die in omloop kan brengen zonder daarvoor te worden gestraft .
Voor menigeen - dit terzijde - kan dat wel eens een aantrekkelijk vooruitzicht zijn .
Wat doet de Europese Unie daartegen ?
Heel wat ; mevrouw Cederschiöld heeft de maatregelen beschreven .
Het Parlement moet zich in dit verband echter niet zozeer uitspreken over de inhoud van het kaderbesluit of over het verslag dat collega Cederschiöld daarover heeft opgesteld , maar over de procedure die moet worden gevolgd .
De Raad , veruit de meest ondemocratische instelling in Europa , heeft het Europees Parlement geraadpleegd op een manier die een aanfluiting van de democratie is .
Wij hebben ter raadpleging een tekst toegestuurd gekregen waar de Raad zelf zeer lang aan had geknutseld - slechts met gedeeltelijk succes trouwens , daar kom ik zo nog op .
Het Europees Parlement wordt nu geacht binnen drie maanden advies uit te brengen over dit ingewikkelde , moeilijke en deels tegenstrijdige document van de Raad .
Dat wij erin slagen binnen de door de Raad gewenste termijn advies uit te brengen , zodat er volgens de planning in maart een besluit kan worden genomen , is slechts aan twee dingen te danken : in de eerste plaats aan de buitengewone inzet van collega Cederschiöld , en in de tweede plaats aan het feit dat het Europees Parlement afziet van zijn democratische recht om met voldoende tijd en alle teksten in alle talen tot zijn beschikking de raadplegingsprocedure te doorlopen .
Bij een belangrijk onderwerp , zoals valsemunterij of de bescherming tegen valsemunterij en de daarvoor vereiste strafrechtelijke harmonisatie , kun je eigenlijk niet in zo ' n ijltempo werken als de Raad van ons verlangt .
Daarom wil ik hier namens mijn fractie heel duidelijk vermelden dat wij er met collega Cederschiöld lang over hebben gediscussieerd of het wel zinvol is om zo te werken .
Wij zijn tot de slotsom gekomen van niet , maar gelet op het belang van het onderwerp hebben we afgesproken de procedure zo te accepteren .
Dit kaderbesluit is ongetwijfeld een stap vooruit .
De rechtszekerheid waar het de Raad eigenlijk om te doen was , wordt uiteindelijk echter niet volledig bereikt , zoals collega Cederschiöld al opmerkte .
Bij het vaststellen van de gewenste minimumnormen ten aanzien van de strafmaat , maar vooral ook met betrekking tot de toepassing van dezelfde strafrechtelijke normen in alle lidstaten - ook in de lidstaten die de euro nog niet hebben ingevoerd , maar waar wel vervalsingen kunnen worden gemaakt - zijn deze tekortkomingen namelijk niet verholpen .
Ze zijn onder andere niet verholpen omdat de Raad , zoals gewoonlijk , niet uit zijn schulp is gekropen .
Ook bij dit kaderbesluit , juist op het gebied van justitiële samenwerking , houdt de Raad het hardnekkig bij intergouvernementele samenwerking .
Daarom is dit kaderbesluit - dat wil ik hier even vermelden - ook niet meer dan een aanvulling op een internationaal verdrag dat maar liefst 71 jaar oud is , namelijk het Verdrag ter Bestrijding van Valsemunterij van 20 april 1929 en de daarbij behorende protocollen .
Dat betekent dat de rechtsgrondslag voor de bescherming van de euro waaraan wij nu werken , niet tot het Gemeenschapsrecht behoort zoals eigenlijk zou moeten , maar de vorm aanneemt van een aanvulling op een 71 jaar oud verdrag .
De vraag of dit het voorland van de justitiële samenwerking in de Europese Unie is , laat ik over aan het oordeel van de hier aanwezige feestelijke vergadering .
Ik dank u voor de aandacht die u mij tijdens ons gezamenlijke nachtprogramma heeft geschonken .
Mijnheer de Voorzitter , de introductie van de euro kan voor valsemunters een gouden tijd betekenen .
De burgers , die ineens geheel nieuw geld in handen krijgen , lopen een groot risico valse euro ' s te accepteren omdat ze eenvoudigweg de echte niet van de valse kunnen onderscheiden .
Uiteraard maakt de Raad zich hier zorgen over .
Hij onderzoekt dan ook welke strafmaatregelen in alle Europese landen nodig zijn om valsemunterij te voorkomen .
De Raad had eenvoudigweg een resolutie kunnen aannemen waarin de lidstaten wordt aanbevolen nationale wetten op te stellen ter voorkoming van deze valsemunterij .
Persoonlijk had ik hieraan de voorkeur gegeven .
Maar de Raad , die op dit punt kennelijk weinig vertrouwen in sommige lidstaten heeft , zag meer in een meer bindend wetsinstrument op Europees niveau : het kaderbesluit .
Hier beginnen de moeilijkheden , want het strafrecht valt onder de nationale soevereiniteit en in het Verdrag van Maastricht staat met betrekking tot dit vraagstuk niets over de euro vermeld .
Men was immers bang de kiezer af te schrikken als er teveel zaken in dit Verdrag zouden worden vastgelegd .
In het ontwerpkaderbesluit dat ons vandaag is voorgelegd , probeert men deze tekortkoming te maskeren door te verwijzen naar artikel 31 , sub e ) en artikel 34 , lid 2 , sub b ) van het Verdrag .
Dit lijkt me echter ontoereikend .
Artikel 31 voorziet slechts in zeer beperkte mate in gemeenschappelijke regels voor misdrijven , en deze regels gelden voor specifieke gevallen zoals georganiseerde criminaliteit , terrorisme en drugshandel .
Valsemunterij valt hier niet onder .
In artikel 34 van het Verdrag wordt het kaderbesluit enkel opnieuw geformuleerd , waarbij de bestaande bevoegdheden van de Unie als uitgangspunt blijven gelden .
We zijn dus weer terug bij af .
Met andere woorden : de Raad is er niet in geslaagd een geloofwaardige rechtgrondslag aan deze tekst te geven .
De Raad krijgt zo alsnog de rekening gepresenteerd voor het feit dat hij indertijd , bij de presentatie van het Verdrag van Maastricht aan de kiezers , geen openheid van zaken heeft gegeven .
Ik heb nog een opmerking van meer algemene aard .
Enige tijd geleden werden er bijna iedere vergaderperiode een of meerdere verslagen behandeld over zeer belangrijke , met de euro samenhangende vraagstukken .
Sinds een jaar hoor ik hier niets meer over de euro , met uitzondering van enkele documenten over kleine technische vraagstukken , zoals dit verslag over de valsemunterij .
In de mededeling van de Commissie over haar strategische doelstellingen voor de periode 2000-2005 , waarover we deze week gedebatteerd hebben , staat niets over dit omvangrijke vraagstuk , alleen een regel waarin staat dat de bankbiljetten en munten op 1 januari 2002 in omloop moeten worden gebracht .
Dat is wel heel erg mager .
Veel wezenlijke problemen blijven evenwel onopgelost .
Zo bestaat er onder de publieke opinie een verontrustend gebrek aan belangstelling .
Verder moeten de doelstellingen van het monetair beleid worden vastgesteld .
Momenteel wordt immers ten onrechte alleen de strijd tegen de inflatie als doelstelling genoemd .
Een ander probleem is dat op monetair gebied vreemd genoeg een federaal beleid wordt gevoerd , terwijl hiervan op budgettair of fiscaal gebied geen sprake is .
Verder moet de status van de kandidaat-lidstaten ten opzichte van de eurozone worden vastgesteld , mochten deze landen daadwerkelijk lid worden .
Verder bestaat er op de internationale markten verbazing over het feit dat het de euro ontbreekt aan een duidelijk maatschappelijk draagvlak .
Zo kan ik nog wel even doorgaan .
Moet ik u eraan herinneren dat de investeerders die hun dollars hebben ingeruild voor euro ' s sinds 1 januari 1999 20 % verlies hebben geleden ?
Voor obligaties is dit verlies 40 % , en investeerders die hun yens hebben ingewisseld voor euro ' s hebben maar liefst 55 % verloren .
Voor al deze beklagenswaardige investeerders , mijnheer de Voorzitter , vormen zelfs de echte euro ' s vals geld .
Het gaat hier om wezenlijke problemen , maar die zijn hier kennelijk taboe .
Ik neem graag de draad op van de vorige spreker .
Er zijn enkele fundamentele vragen te beantwoorden , omdat het uitgangspunt is dat de strafrechtelijke regelgeving een nationale aangelegenheid is .
Het strafrecht behoort tot de culturele traditie van elke samenleving en het is zeer moeilijk gemeenschappelijke definities op te stellen voor juridische basisbegrippen en wat daaronder verstaan wordt .
Ik waardeer het werk van mevrouw Cederschiöld , die naar aanleiding van de Top van Tampere voorstellen heeft gedaan inzake gemeenschappelijke definities en regels voor strafbare feiten en inzake gemeenschappelijke sancties .
Zij wil deze sancties graag gemeenschappelijk uitwerken om te komen tot een coherent strafrechtelijk systeem voor strafbare feiten , die betrekking hebben op de EU .
Het probleem is dat er hiervoor geen rechtsgrondslag is en wel om een goede reden , namelijk omdat het strafrecht tot de nationale bevoegdheden behoort .
In dit verband wil ik de afgevaardigden van de Raad en de Commissie de volgende vragen stellen : is de aangegeven rechtsgrondslag voldoende ?
Naar mijn mening is dit in strijd met en gaat het veel verder dan artikel 34 , lid 2 , sub b ) , waarin een definitie wordt gegeven van de zogenaamde kaderbesluiten met een bindend karakter voor de lidstaten wat het resultaat betreft , maar waarbij de lidstaten zelf kunnen beslissen welke vorm en middelen ze kiezen voor de verwezenlijking ervan .
Het onderhavige ontwerpkaderbesluit stelt echter reeds alle details vast inzake de verplichtingen van de lidstaten , die daardoor geen enkele vrijheid hebben om de middelen en de methode van tenuitvoerlegging te kiezen .
Dit gaat naar mijn mening verder dan deze rechtsgrondslag toestaat .
Ik hoorde graag het standpunt van de Commissie en de Raad , omdat het voor mij buiten kijf staat dat artikel 31 hiervoor geen rechtsgrondslag biedt .
Mijnheer de Voorzitter , mevrouw de commissaris , ik wil in de eerste plaats de rapporteur van harte feliciteren en bedanken .
Ik wil er op wijzen dat zij in haar verslag niet alleen het ontwerp voor het kaderbesluit gunstig heeft beoordeeld , maar ook enige wijzigingen heeft voorgesteld - die vandaag ook in diverse betogen aan de orde zijn gekomen - ter verbetering en aanvulling op de tekst .
Die kunnen we hier echter niet allemaal behandelen .
Het is hoe dan ook belangrijk dat we het succesverhaal van de euro voortzetten .
Wij moeten alles in het werk stellen om te vermijden dat dit succesverhaal door tekortschietende maatregelen tegen vervalsingen - en de eerste pogingen daartoe zijn al gemeld - wordt geschaad of in twijfel getrokken .
Wij hebben er allemaal op gewezen dat de omschakelingsfase ook onzekerheid en gevaren met zich meebrengt .
Naast de strijd tegen vervalsingen , naast een ordelijke uitvoering van de regels , is ook een belangrijke rol weggelegd voor de geplande voorlichtingscampagne , waar wij ons nog intensief mee bezig zullen moeten houden .
Het gaat echter ook om samenwerking .
Wij hebben een definitie nodig van de precieze bevoegdheden die de ECB , de nationale centrale banken , de Commissie en Europol hebben in geval van vervalsing van de euro .
Ik vraag me ook af of het niet nodig is een interinstitutioneel of EU-comité op te richten dat verantwoordelijk is voor de coördinatie van de samenwerking .
In dit verband kan ook gedacht worden aan de oprichting van een snel waarschuwingssysteem dat rond de klok actief is , en aan het opzetten van een gemeenschappelijk informatiesysteem voor snelle gegevensuitwisseling tussen de bevoegde autoriteiten .
Wij juichen dit verslag toe , maar er zijn daarnaast veel problemen opgedoken die nog moeten worden opgelost .
Ik hoop dat in dit debat nog menig punt zal worden opgehelderd .
Mijnheer de Voorzitter , mevrouw de rapporteur , geachte afgevaardigden ; hoe veilig is de euro ?
Dat is een vraag die door de bevolking zeer vaak gesteld wordt .
Nu de datum van 1 januari 2002 , de dag waarop men euro ' s in zijn portemonnee zal hebben , met rasse schreden dichterbij komt , zal deze vraag natuurlijk des te nadrukkelijker gesteld worden .
De vraag hoe veilig de euro is , betreft nu eenmaal niet alleen de stabiliteit van de munt en de externe waarde ervan .
Die vraag betreft mede de bescherming van de euro tegen vervalsingen .
Ook dat houdt de bevolking bezig , omdat dit geld immers , zoals terecht werd opgemerkt , nieuw zal zijn voor de burgers ; uiterlijk , maar ook in het gebruik .
Het zal voor alle burgers van de lidstaten ook een nieuwe ervaring zijn dat met hun munt in een veel groter gebied betaald kan worden , en dat die zelfs buiten Europa een toonaangevende valuta is .
Ook daaraan zal men aanvankelijk moeten wennen .
Het is dan ook logisch dat men zal vragen wat de Europese Unie onderneemt om de euro tegen namaak te beschermen .
Daar gaat het op dit late uur immers om .
Dit is werkelijk een kwestie die de burger direct aangaat , en wat dat betreft is het te betreuren dat dit debat zo laat plaatsvindt , maar dat is nu eenmaal zo .
De Europese Centrale Bank houdt zich vanzelfsprekend al heel lang met dit thema bezig .
De centrale bank is immers verantwoordelijk voor de technische beveiliging tegen vervalsing .
De Commissie heeft in de zomer van 1998 een mededeling gepresenteerd - daarop werd ook al gewezen - waarin de meest uiteenlopende gebieden werden opgesomd waarop maatregelen moeten worden getroffen : voorlichting , bijscholing - een erg belangrijk punt - samenwerking tussen de eurolanden , en natuurlijk ook bredere samenwerking op strafrechtelijk gebied .
Daar gaat het in dit kaderbesluit om .
Mevrouw de rapporteur , ik wil u namens de Commissie heel hartelijk bedanken , en ik wil vooral ook het Parlement bedanken omdat u bereid bent geweest om in zo korte tijd advies uit te brengen .
Ik waardeer dat bijzonder .
In het kaderbesluit staat centraal dat de lidstaten dezelfde definitie van valsemunterij dienen te hanteren .
Het toepassen van dezelfde definitie is natuurlijk een eerste vereiste om ook op gelijke wijze te kunnen optreden .
Zoals al is benadrukt , gaat het er in wezen om dat de bescherming van de euro al voor de fysieke invoering ervan is gegarandeerd .
Uiteraard is de Commissie ook dankbaar dat het kaderbesluit door de snelle beslissing van het Europees Parlement - ik hoop dat die bij de stemming wordt bekrachtigd - nu zo snel mogelijk van kracht kan worden , zodat de omzettingsfase kan worden ingeluid .
Men verlangt immers van de Commissie dat zij verslag uitbrengt - en dat zullen wij in de eerste helft van volgend jaar doen - over de situatie in de lidstaten ten aanzien van de omzetting .
Dan zal blijken of de ernst van het thema ook tot uitdrukking komt in de praktijk .
Er werd op gewezen dat dit kaderbesluit op het terrein van het strafrecht ligt .
In die zin moet deze vernieuwing , deze stap worden gewaardeerd , ook al is die , zoals u zei , mijnheer Schulz , niet al te moedig omdat het een aanvulling op een tamelijk oud verdrag betreft .
In antwoord op uw vraag of de Commissie van mening is dat het kaderbesluit op een toereikende rechtsgrondslag berust overeenkomstig het Verdrag , kan ik u zeggen dat de Commissie inderdaad van mening is dat hier de juiste rechtsgrondslag is gekozen .
In de toekomst zal het kaderbesluit evenwel door andere juridische instrumenten moeten worden aangevuld .
De Commissie zal een voorstel voor een verordening betreffende de samenwerking tussen alle bevoegde autoriteiten en de samenwerking met Europol formuleren .
Dat voorstel dient in een samenwerkingsplicht te voorzien en regels vast te stellen inzake de plicht van nationale autoriteiten om valsemunterij aan Europol te melden en in beslag genomen vals geld ter identificatie en classificatie voor te leggen aan de Europese Centrale Bank , zodat er vervolgens doeltreffende maatregelen kunnen worden genomen .
Wat de coördinatie van de verschillende maatregelen betreft , kan ik zeggen dat de Commissie - en in het vervolg ook OLAF - sinds 1998 met deskundigen uit de lidstaten , van de Europese Centrale Bank en van Europol samenwerken om vervalsingen van de euro reeds preventief te bestrijden .
De heer Karas wees er net al op dat de Commissie enkele weken geleden een voorstel voor een informatiecampagne over de euro heeft gedaan , met een voorgesteld budget van 32 miljoen euro .
Met die hoeveelheid middelen kan heel wat worden gedaan , het is een ruim budget ; en in deze voorlichtingscampagne zal de bescherming van de euro tegen vervalsing natuurlijk een belangrijke plaats innemen .
Tenslotte denk ik dat dit debat , kort voor middernacht , er ook toe dient om alle valsemunters uit de droom te helpen die denken dat zij op dit late uur toe kunnen slaan omdat de EU wel niet meer zal waken !
Hartelijk dank , commissaris Schreyer .
Het debat is gesloten .
De stemming vindt morgen om 12.00 uur plaats .
( De vergadering wordt om 23.50 uur gesloten )

 
Hervatting van de zitting Ik verklaar de zitting van het Europees Parlement , die op vrijdag 17 december werd onderbroken , te zijn hervat .
Ik wens u allen een gelukkig nieuwjaar en hoop dat u een goede vakantie heeft gehad .
Zoals u heeft kunnen constateren , is de grote " millenniumbug " uitgebleven .
De burgers van een aantal van onze lidstaten zijn daarentegen door verschrikkelijke natuurrampen getroffen .
U heeft aangegeven dat u deze vergaderperiode een debat wilt over deze rampen .
Nu wil ik graag op verzoek van een aantal collega ' s een minuut stilte in acht nemen ter nagedachtenis van de slachtoffers .
Ik doel hiermee met name op de slachtoffers van het noodweer dat verschillende lidstaten van de Unie heeft geteisterd .
Ik wil u vragen deze minuut stilte staande in acht te nemen .
( Het Parlement neemt staande een minuut stilte in acht ) Mevrouw de Voorzitter , ik wil een motie van orde stellen .
U zult via de media hebben vernomen dat er zich in Sri Lanka een aantal bomexplosies en schietpartijen hebben voorgedaan .
Een van de mensen die zeer recent in Sri Lanka is vermoord , is de heer Kumar Ponnambalam , die een paar maanden geleden nog een bezoek bracht aan het Europees Parlement .
Zou u , mevrouw de Voorzitter , wellicht een brief kunnen schrijven aan de President van Sri Lanka , waarin u laat weten dat uzelf en het Europees Parlement deze moord en de overige brute moorden in Sri Lanka diep betreuren , en waarin u haar oproept al het nodige te doen om in deze zeer moeilijke situatie langs vreedzame weg tot verzoening te komen ?
Ja , mijnheer Evans , ik denk dat een dergelijk initiatief zeer gepast zou zijn .
Als het Parlement ermee instemt , geef ik graag gevolg aan uw suggestie . Mevrouw de Voorzitter , ik wil een motie van orde stellen .
Ik vraag uw advies over artikel 143 van het Reglement , met betrekking tot niet-ontvankelijkheid .
Mijn vraag betreft een zaak die voor donderdag op de agenda staat en waarop ik dan opnieuw zal ingaan .
Het verslag Cunha , over het resultaat van de meerjarige oriëntatieprogramma ' s voor de vissersvloot , wordt donderdag in het Parlement besproken .
In artikel 6 van dit verslag wordt voorgesteld een soort strafkorting op vangstquota toe te passen voor lidstaten die zich niet houden aan de jaarlijkse doelstellingen voor vlootinkrimping .
Dit zou moeten gebeuren in weerwil van het beginsel van relatieve stabiliteit .
Naar mijn mening is de relatieve stabiliteit een grondbeginsel van het gemeenschappelijk visserijbeleid , en zou een voorstel om dit te ondermijnen juridisch niet-ontvankelijk zijn .
Ik zou graag willen weten of een dergelijk bezwaar kan worden ingebracht tegen enkel een verslag , dus niet een ontwerpwetgevingsvoorstel , en of ik aanstaande donderdag gerechtigd ben dit te doen .
Dat is inderdaad het juiste moment om dit vraagstuk ter tafel te brengen , dat wil zeggen donderdag voordat het verslag wordt gepresenteerd .
Mevrouw de Voorzitter , helaas valt de eerste vergaderperiode van het Europees Parlement in het nieuwe jaar samen met de executie van een jonge terdoodveroordeelde van 34 jaar , Hicks genaamd .
Deze executie is door de staat Texas van de Verenigde Staten vastgesteld voor aanstaande donderdag .
Op initiatief van een van de Franse afgevaardigden , de heer Zimeray , is al een petitie aangeboden , die door velen is ondertekend , onder andere door mij .
Maar ik wil u vragen om , in uw hoedanigheid van Voorzitter van het Europees Parlement , uw invloed aan te wenden bij de president en de gouverneur van de staat Texas , de heer Bush , die de macht heeft om de terdoodveroordeling op te schorten en de veroordeelde gratie te verlenen , in overeenstemming met het standpunt van het Europees Parlement en de gehele Europese Gemeenschap , zoals dat herhaaldelijk naar voren is gekomen .
Bovendien is een dergelijke actie in overeenstemming met onze grondbeginselen .
Hartelijk dank , mijnheer Segni , dat wil ik graag doen .
Het ligt ook geheel in de lijn van de standpunten die ons Parlement altijd met betrekking tot dergelijke vraagstukken heeft ingenomen .
Mevrouw de Voorzitter , ik zou op een geval willen wijzen waarmee dit Parlement zich keer op keer bezig heeft gehouden , het geval-Alexander Nikitin .
We zijn allemaal blij dat de rechter hem heeft vrijgesproken en duidelijk heeft gemaakt dat ook in Rusland het recht op toegang tot informatie over het milieu door de grondwet wordt gegarandeerd .
Hij schijnt echter weer voor de rechter te moeten verschijnen , omdat de officier van justitie in beroep gaat .
We weten allemaal , en hebben dat ook gezegd in talloze resoluties , onder andere nog tijdens de laatste plenaire vergadering vorig jaar , dat dit niet alleen een geval voor juristen is , en dat het verkeerd is Alexander Nikitin te beschuldigen van misdrijven en verraad .
Wij zijn namelijk direct betrokken bij de resultaten van zijn onderzoek en profiteren ervan .
Deze resultaten vormen de basis voor de Europese programma ' s voor de bescherming van de Barentszzee , en daarom zou ik u willen vragen een brief te bestuderen waarin de belangrijkste feiten worden samengevat , en een standpunt te bepalen over de besluiten van het Russische parlement .
Mevrouw Schroedter , nadat ik uw brief ontvangen heb , zal ik de feiten die op dit vraagstuk betrekking hebben , zeker bestuderen .
Voorzitter , ik zou u eerst een compliment willen maken met het feit dat u woord hebt gehouden en dat inderdaad nu in deze eerste vergaderperiode in het nieuwe jaar het aantal televisiezenders op onze kamer daadwerkelijk enorm is uitgebreid .
Maar , Voorzitter , er is niet gebeurd waar ik om had gevraagd .
Er zijn nu weliswaar twee Finse zenders en een Portugese zender , maar er is nog steeds geen Nederlandse zender en ik had u gevraagd om een Nederlandse zender , omdat ook Nederlanders graag het nieuws willen volgen , iedere maand als wij hier naar dit verbanningsoord worden gestuurd .
Dus ik zou u nogmaals willen vragen om er toch zorg voor te dragen dat wij ook een Nederlandse zender krijgen .
Mevrouw Plooij-van Gorsel , ik kan u mededelen dat dit vraagstuk op de agenda van de vergadering van het College van quaestoren van aanstaande woensdag staat .
Het zal , naar ik hoop , op bevredigende wijze worden opgelost .
Mevrouw de Voorzitter , kunt u mij uitleggen waarom dit Parlement zich niet houdt aan gezondheids- en veiligheidsvoorschriften die het zelf vaststelt ?
Waarom is de kwaliteit van de lucht in dit gebouw nooit onderzocht sinds de verkiezingen ?
Waarom heeft het Comité voor veiligheid en hygiëne sinds 1998 niet meer vergaderd ?
Waarom is er noch in het Parlementsgebouw in Brussel noch hier in Straatsburg een brandweeroefening gehouden ?
Waarom zijn er nergens instructies over wat te doen in geval van brand ?
Waarom zijn er sinds mijn ongeval geen verbeteringen aangebracht aan de trappen ?
Waarom wordt het rookverbod niet gehandhaafd in daarvoor aangewezen delen van het gebouw ?
Het is absoluut onaanvaardbaar dat wij wetgeving goedkeuren en dat wij ons daar zelf niet aan houden .
Mevrouw Lynne , u hebt volkomen gelijk .
Ik zal nagaan of dit inderdaad niet gebeurd is .
Ik zal het vraagstuk verder aan het College van quaestoren voorleggen .
Ik ben ervan overtuigd dat onze quaestoren ervoor zullen zorgdragen dat de wetgeving waarover we ons hebben uitgesproken , ook daadwerkelijk wordt nageleefd .
Mevrouw de Voorzitter , mevrouw Díez González en ikzelf hadden samen een aantal vragen gesteld naar aanleiding van bepaalde uitspraken van commissaris de Palacio in een Spaans dagblad .
De voor de agenda verantwoordelijke diensten hebben die vragen niet op de agenda geplaatst , daar die vragen al in een andere vergaderperiode beantwoord zouden zijn .
Daar dat niet zo is , verzoek ik het desbetreffende besluit te heroverwegen .
De eerder beantwoorde vragen betreffen de bijdrage van mevrouw de Palacio over een ander dossier en gaan niet over de uitspraken die 18 november jongstleden in de krant ABC zijn verschenen .
Waarde collega , we zullen dit alles natrekken .
Ik moet u bekennen dat ik de situatie nu enigszins verwarrend vind .
We zullen daarom deze kwestie zorgvuldig nagaan en correct volgens de regels handelen .
Mevrouw de Voorzitter , ik zou graag willen weten of het Parlement deze week duidelijk zijn ongenoegen zal laten blijken over het vandaag genomen besluit het wapenembargo tegen Indonesië niet te verlengen .
De overgrote meerderheid van het Parlement heeft zich in het verleden immers uitgesproken voor dit embargo.Gezien de situatie in Indonesië is het besluit het embargo niet te verlengen uiterst riskant .
Het Parlement moet dan ook een signaal afgeven , aangezien een grote meerderheid dit wenst.Dat de lidstaten van de Europese Unie weigeren het embargo te verlengen , is zonder meer onverantwoordelijk , de explosieve situatie in het land in aanmerking nemend .
Het gevaar van een militaire coup is niet denkbeeldig.Wij weten niet wat er aan de hand is .
Waarom zouden EU-wapenfabrikanten moeten profiteren van een situatie die ten koste gaan van onschuldige mensen ?
Dit punt staat op dit moment in ieder geval niet voor het actualiteitendebat van donderdag ingeschreven .
 
Regeling van de werkzaamheden Aan de orde is de behandeling van de definitieve ontwerpagenda zoals deze op de Conferentie van voorzitters op donderdag 13 januari is vastgesteld overeenkomstig artikel 110 van het Reglement .
Ik heb geen wijzigingen voor de maandag en de dinsdag .
Woensdag 19 januari : De socialistische fractie vraagt om inschrijving van een verklaring van de Commissie over haar strategische doelstellingen voor de komende vijf jaar alsmede over de bestuurlijke hervorming van de Commissie .
Ik zou de heer Barón Crespo willen vragen zijn verzoek om inschrijving hier toe te lichten .
Vervolgens zullen we de gebruikelijke procedure volgen , dat wil zeggen dat we een voorstander en een tegenstander van dit verzoek het woord zullen geven .
Mevrouw de Voorzitter , de presentatie van het politieke programma van de Commissie Prodi voor de hele legislatuur was oorspronkelijk een voorstel van Fractie van de Partij van de Europese Sociaal-Democraten , dat in september de unanieme steun kreeg van de Conferentie van voorzitters .
Ook de heer Prodi gaf er uitdrukkelijk zijn steun aan , en in de rede waarmee hij zijn benoeming aanvaardde , heeft hij die toezegging nog eens herhaald .
Die toezegging is vooral belangrijk omdat de Commissie volgens de Verdragen het monopolie heeft op het initiatiefrecht en dus eigenlijk vorm geeft aan wat de komende vijf jaar de politieke en de wetgevende activiteit van dit Parlement zal zijn .
Bovendien wil ik eraan herinneren , mevrouw de Voorzitter , dat dit Parlement in de vorige legislatuur tweemaal zijn vertrouwen heeft uitgesproken in de heer Prodi als voorzitter van de Commissie .
Tijdens de nieuwe legislatuur is dat vertrouwen nogmaals uitgesproken in juli , en na het aantreden van de voltallige nieuwe Commissie is dat vertrouwen in september aan de hele Commissie geschonken .
Er is derhalve in theorie voldoende tijd geweest voor de Commissie om haar programma op te stellen en voor ons om er dan kennis van te nemen en uitleg te geven aan de burgers .
In dit verband wil ik wijzen op de resolutie van 15 september , waarin de Commissie de aanbeveling kreeg het voorstel zo snel mogelijk in te dienen .
De gebeurtenissen van de vorige week in de marge van de Conferentie van voorzitters , waarbij de Conferentie van voorzitters alleen maar gebruikt is om elders genomen besluiten te bekrachtigen en te ratificeren , plaatsen ons voor een dilemma : ofwel de Commissie is niet in staat dat programma te presenteren , ofwel , zoals sommigen schijnen te beweren , het Parlement is niet in staat dat programma te behandelen .
In het eerste geval zou de Commissie haar onvermogen moeten toelichten , want volgens de voorzitter van de Commissie is de Commissie klaar voor de presentatie .
Daar de Commissie hier vertegenwoordigd is door haar vice-voorzitter mevrouw de Palacio , denk ik dat het gepast zou zijn om voor wij gaan stemmen van de Commissie te horen hoe het zit met haar bereidheid het programma te presenteren zoals is afgesproken .
Naar mijn mening houdt de tweede hypothese in dat wij als Parlement onze verantwoordelijkheid verwaarlozen .
Volgens een tot nu onbekende procedure krijgen de fracties een week van tevoren - en niet zoals afgesproken één dag van tevoren - de geschreven toespraak over het programma van de Commissie .
Bovendien is dit wel een zeer originele thesis , want het wetgevingsprogramma wordt in februari behandeld .
Wij zouden dan ook kunnen afzien van het debat over dat programma , daar de dag nadat de fracties het gekregen hebben alle burgers dan via de pers en Internet geïnformeerd zouden zijn en het Parlement niets meer met het onderwerp zou kunnen doen .
Daar onze fractie meent dat het de taak is van een parlement om te luisteren , te debatteren en na te denken , geloven wij dat er geen enkele reden is die dit uitstel rechtvaardigt .
Ook menen wij dat indien de Commissie in staat is het programma te presenteren , wij zeker nog de tijd hebben om terug te komen op de oorspronkelijke afspraak tussen het Parlement en de Commissie , en tegenover onze medeburgers op verantwoordelijke wijze te werk te gaan .
Derhalve doet de Fractie van de Partij van de Europese Sociaal-Democraten het voorstel dat door u genoemd is , mevrouw de Voorzitter , om woensdag de presentatie van het programma voor de hele legislatuur van de Commissie Prodi te handhaven .
Bij dat programma hoort ook de administratieve hervorming van de Commissie , want anders zouden wij met een paradoxale situatie te maken kunnen krijgen .
Onder het voorwendsel dat er geen tekst is , wordt namelijk aan de ene kant de voorzitter van de Commissie het recht ontzegd voor dit Parlement te spreken en wordt er aan de andere kant een debat gehouden over de hervorming , terwijl het Parlement de teksten daarvan niet van tevoren kent .
Daarom verzoek ik u , mevrouw de Voorzitter , eerst de Commissie te vragen om haar mening te laten horen en daarna te laten stemmen .
( Applaus van de PSE-fractie ) Mevrouw de Voorzitter , geachte collega ' s , de houding van de heer Barón Crespo verbaast me wel een beetje .
Hij wil dit punt op de agenda van woensdag plaatsen .
Mijnheer Barón Crespo , u kon niet deelnemen aan de vergadering van de Conferentie van voorzitters op donderdag jongstleden .
Daar heb ik het volste begrip voor ; het kan altijd gebeuren dat iemand een plaatsvervanger moet sturen .
De heer Hänsch heeft u vertegenwoordigd .
Tijdens de vergadering van de Conferentie van voorzitters hebben we een uitvoerig debat gevoerd .
Uw fractie was de enige die voorstelde wat u hier nu wilt .
Daarover hebben we gestemd .
Iedere voorzitter heeft zoveel stemmen als zijn of haar fractie leden heeft .
Als ik me niet vergis , was het resultaat 422 stemmen tegen 180 , bij slechts een paar onthoudingen .
Dat betekent dat alle fracties het met elkaar eens waren , behalve de niet-ingeschreven leden , en die vormen geen fractie .
Alleen uw fractie heeft voor het voorstel gestemd dat u hier herhaalt .
De anderen waren het niet met u eens , en het besluit is genomen .
Nu wil ik nog even op de zaak zelf ingaan .
Wij hebben vertrouwen in de Commissie , in Romano Prodi , en zoals u allemaal weet , heeft de overwegende meerderheid van onze fractie Romano Prodi en de Commissie na een moeizaam proces het vertrouwen geschonken .
We vinden echter ook dat we het debat over de strategie van de Commissie volgens de juiste procedure moeten voeren , en niet zomaar naar aanleiding van een mondelinge verklaring hier in het Europees Parlement .
We hebben daarvoor ook een document nodig , dat door de Commissie is goedgekeurd en dit vijfjarig programma beschrijft .
Een dergelijk document bestaat echter niet !
De Commissie zal het programma voor 2000 in februari voorstellen .
We hebben gezegd : goed , als de Commissie het programma voor 2000 nog niet in januari wil voorstellen , dan moet dat maar in februari .
We hebben daarmee ingestemd .
Wij willen tenslotte helemaal geen ruzie met de Commissie ; wij vinden dat de Commissie en het Europees Parlement als het enigszins mogelijk is een gezamenlijke weg moeten vinden .
Als Parlement zijn we echter ook verantwoordelijk voor de controle van de Commissie .
Wat van de Commissie komt , is niet altijd ook ons standpunt .
Ik ben van mening dat de fracties zich gedegen moeten kunnen voorbereiden op het debat over het vijfjarig programma .
Naar een verklaring luisteren en van tevoren helemaal niet weten wat de inhoud van die verklaring is , dat is geen goede voorbereiding .
Daarom stellen wij voor - en ik heb de indruk dat de Commissie wel openstaat voor dit idee - dat we in februari het debat voeren over het langetermijnprogramma van de Commissie voor de periode tot 2005 .
Ik hoop dat de Commissie het tegen die tijd eens is geworden over het programma dat ze dan aan ons zal voorleggen .
Wij stellen echter voor dat we tegelijkertijd in februari het debat voeren over het wetgevend programma van de Commissie voor 2000 .
Er zijn goede inhoudelijke redenen om het debat over die twee programma ' s samen te voeren .
Daarom wijst mijn fractie het voorstel van de socialistische fractie met nadruk van de hand !
( Applaus van de PPE-DE-Fractie ) Mevrouw de Voorzitter , allereerst wil ik duidelijk maken dat de Commissie alle respect heeft voor de besluiten die dit Parlement neemt , met inbegrip van het opstellen van de agenda .
Derhalve respecteren wij wat het Parlement in dit verband zal besluiten .
Maar ik wens ook duidelijk te maken dat voorzitter Prodi zich tegenover het Parlement verplicht heeft , zoals de heer Barón in herinnering heeft geroepen , om naast het jaarlijks debat over het wetgevingsprogramma van de Commissie een nieuw debat te houden over de grote lijnen van het beleid voor de komende vijf jaar , dat wil zeggen voor deze hele legislatuur .
Ik wil erop wijzen , mevrouw de Voorzitter , dat dat debat zich volgens het in septembere bereikte akkoord zou onderscheiden van het debat over het jaarlijks wetgevingsprogramma van de Commissie .
Ook wil ik laten weten , mevrouw de Voorzitter , dat wij als Commissie bereid en klaar zijn om dat debat op het gepaste moment te houden .
Wij waren ook klaar voor een debat gedurende deze week , zoals in beginsel was afgesproken , met dien verstande dat de dag voor het debat het woord aan de fracties zou worden gegeven .
Daarom wil ik herhalen , mevrouw de Voorzitter , dat wij als Commissie het beleidsprogramma voor de komende vijf jaar besproken hebben en dat , indien het Parlement zo mocht besluiten - eventueel nog deze week - , wij exact volgens de afspraak klaar zijn om dit programma voor de komende vijf jaar te komen toelichten en om de volgende maand hetzelfde te doen met het programma voor het jaar 2000 .
Ik stel voor dat we gaan stemmen over het verzoek van de socialistische fractie om de verklaring van de Commissie over haar strategische doelstellingen opnieuw in te schrijven .
( Het Parlement verwerpt het verzoek ) Nog altijd met betrekking tot de woensdag heb ik een ander verzoek ontvangen .
De PPE-DE-Fractie wil dat de mondelinge vragen over hoofdelijke belasting van de agenda worden geschrapt .
Welke vertegenwoordiger van deze fractie wil het woord voeren om dit verzoek toe te lichten ?
Mevrouw de Voorzitter , ik heb wat gelach gehoord van de banken van de socialistische fractie .
Ik heb ook gehoord dat veel leden van die fractie dit punt graag van de agenda zouden willen afvoeren , omdat ten tijde van de stemming in de Conferentie van voorzitters het standpunt van de socialistische leden van de werkgroep die zich met deze zaken bezig houdt , nog niet beschikbaar was .
Ik weet niet of dat klopt , maar wij als PPE-DE-Fractie zouden dankbaar zijn als dit punt van de agenda zou kunnen worden afgevoerd .
Het Parlement heeft zich namelijk al meerdere malen met deze kwestie bezig gehouden .
Er is ook al besloten om deze belasting af te wijzen .
Daarom vraagt mijn fractie dit punt van de agenda af te voeren .
Hartelijk dank , mijnheer Poettering .
We geven nu de heer Wurtz de gelegenheid om zich tegen dit verzoek uit te spreken .
Mevrouw de Voorzitter , ik wil allereerst benadrukken dat de logica in het betoog van de heer Poettering ver te zoeken is .
Zojuist heeft hij de socialistische fractie de les gelezen omdat deze fractie terugkomt op een besluit dat overduidelijk tijdens de Conferentie van voorzitters is genomen .
Vervolgens handelt hij op precies dezelfde wijze als deze fractie .
Wij hebben over dit vraagstuk gedebatteerd en waren , met uitzondering van de PPE-DE-Fractie en de liberale fractie , allen dezelfde mening toegedaan .
Zoals u zich herinnert , heb ik opgemerkt , waarde collega-voorzitters , dat het er niet zozeer toe doet of u voor of tegen de Todin-heffing bent , maar dat u van de Commissie en de Raad durft te verlangen dat ze hun mening over dit vraagstuk kenbaar maken .
Dat is toch niet teveel gevraagd .
Ik herhaal dus mijn voorstel om deze mondelinge vraag aan de Commissie en de Raad te handhaven zodat we voor eens en altijd weten hoe deze twee instellingen over dit relatief eenvoudige verzoek denken .
We kunnen zo immers een belangrijk signaal aan de burgers afgeven , zeker na de commotie die na het mislukken van de Conferentie van Seattle is ontstaan .
We gaan stemmen over het verzoek van de PPE-DE-Fractie om de mondelinge vragen over hoofdelijke belasting van de agenda te schrappen .
( Het Parlement verwerpt het verzoek met 164 stemmen voor , 166 stemmen tegen en 7 onthoudingen ) Mevrouw de Voorzitter , ik wil de heer Poettering er hartelijk voor danken dat hij dit debat zo effectief onder de aandacht heeft gebracht .
Hartelijk dank .
Mevrouw de Voorzitter , is mijn stem die ik elektronisch niet heb kunnen uitbrengen omdat ik mijn stemkaart niet bij mij heb , meegeteld ?
Ik was vóór .
Inderdaad , als we de stemmen van beide collega ' s die van zich hebben laten horen bij de uitslag optellen , dan wordt het resultaat ...
Mevrouw de Voorzitter , u heeft de uitslag van de stemming bekendgemaakt .
Daaraan mag niets veranderd worden .
Waarde collega ' s , ik wil nogmaals benadrukken dat iedereen zijn kaart voor maandag bij zich moet hebben .
We hebben nu een probleem en ik zal daarom een beslissing moeten nemen .
Ik ben mijn kaart ook vergeten en zou anders tegen hebben gestemd .
Ik vind dus dat de mondelinge vraag op de agenda moet blijven staan .
Dit is de laatste keer dat we rekening houden met collega ' s die hun kaart vergeten zijn .
Laat dit nu voor eens en altijd duidelijk zijn .
( Applaus ) Ja , de mondelinge vraag blijft op de agenda gehandhaafd , en ja , de Voorzitter heeft het recht om te stemmen .
Ze heeft immers ook het recht haar kaart te vergeten .
We gaan nu verder met de andere wijzigingen in de agenda .
Mevrouw de Voorzitter , laat mij vooropstellen dat ik mij zal neerleggen bij uw uitspraak in dezen , maar bij de eerdere stemming over de Commissiestrategie had ik voorafgaand aan de stemming namens mijn fractie het woord willen voeren .
Dit is niet gebeurd .
Ik zou het waarderen indien ik na afsluiting van dit punt de gelegenheid zou krijgen namens mijn fractie een stemverklaring uit te spreken .
Het gaat om een belangrijke kwestie .
Het is een goede zaak voor dit Parlement dat wordt vastgelegd , hoe de mensen vanuit hun eigen politieke analyse de zojuist genomen beslissing beoordelen .
Mevrouw de Voorzitter , ik wil het debat niet opnieuw openen , maar ik had ook om het woord gevraagd .
Ik wilde ingaan op het verzoek van de heer Barón Crespo .
U heeft mij het woord niet verleend .
Ik vind dat jammer , maar we hebben nu gestemd en een besluit genomen .
Daar wil ik het bij laten .
Mijn excuses , mijnheer Hänsch en mijnheer Cox , ik had niet in de gaten dat u om het woord vroeg .
Ik denk dat de stellingname in de notulen zal worden weergegeven .
Bij de goedkeuring van notulen van de vergadering van vandaag kunnen de collega ' s die vinden dat de standpunten niet goed zijn weergegeven , een verzoek tot wijziging indienen .
Ik denk dat dit een goede oplossing is .
Uiteraard zal in de notulen van de vergadering van morgen rekening gehouden worden met al deze aanvullende verklaringen .
Ik denk dat dit beter is dan nu stemverklaringen af te leggen .
We zouden dan immers teveel afdwalen .
Mijnheer Cox en mijnheer Hänsch , kunt u zich in mijn voorstel vinden ?
Mevrouw de Voorzitter , als het stemgedrag van mijn fractie correct is weergegeven , zal en kan ik hiertegen geen bezwaar maken .
Indien uw besluit is dat ik geen stemverklaring mag afleggen , dan accepteer ik dat , zij het onder voorbehoud .
We zullen dus heel goed opletten bij het opstellen van de notulen .
Dat doen we trouwens altijd al .
Als de standpunten niet goed in de notulen worden weergegeven , kunnen deze eventueel worden aangepast .
( Het Parlement neemt de aldus gewijzigde agenda aan )
 
Veiligheidsadviseurs voor het vervoer van gevaarlijke goederen Aan de orde is het verslag ( A5-0105 / 1999 ) van de heer Koch , namens de Commissie regionaal beleid , vervoer en toerisme , betreffende het gemeenschappelijk standpunt , door de Raad vastgesteld met het oog op de aanneming van de richtlijn van het Europees Parlement en de Raad betreffende de minimumeisen voor het examen voor veiligheidsadviseurs voor het vervoer van gevaarlijke stoffen over de weg , per spoor of over de binnenwateren ( C5-0208 / 1999 - 1998 / 0106 ( COD ) ) .
Mevrouw de Voorzitter , geachte collega ' s , ik ben zonder meer blij met het gemeenschappelijk standpunt van de Raad over de harmonisering van de opleiding van veiligheidsadviseurs voor het vervoer van gevaarlijke goederen over de weg , per spoor of over de binnenwateren .
Mijn eerste opmerking : we hebben een officieel initiatief moeten nemen om rekening te houden met de vereisten van de richtlijn 96 / 35 / EG .
Daarin worden de lidstaten verplicht , zonder dat het er in zoveel woorden in staat , om deskundigen en adviseurs voor het vervoer van gevaarlijke stoffen te benoemen en te zorgen voor de opleiding , de bijscholing en de examinering van deze deskundigen .
Mijn tweede opmerking : door deze richtlijn bereiken we meer veiligheid bij het vervoer en het laden en lossen van gevaarlijke goederen .
We kunnen ermee verhinderen dat sterk verschillende structuren en kosten van de opleiding de concurrentie tussen de lidstaten vervalsen , en we kunnen zorgen voor gelijke kansen op de Europese arbeidsmarkt voor alle veiligheidsadviseurs .
Mijn derde opmerking : door deze richtlijn , die nu de vorm heeft van een gemeenschappelijk standpunt en zich beperkt tot het vastleggen van minimumnormen , garanderen we een hoge mate van flexibiliteit en een minimum aan regelgeving door de Europese Unie .
Daardoor ligt de verantwoordelijkheid voornamelijk bij de lidstaten .
Dat strookt met het beginsel van subsidiariteit en is zeer te toe te juichen .
Met onze amendementen uit de eerste lezing is volgens mij in hoge mate rekening gehouden .
Ze zijn overgenomen , volledig of mutatis mutandis , of ze zijn overbodig geworden doordat de bepalingen in de tekst waar ze naar verwezen geschrapt zijn , zoals een stelsel van sancties bij overtredingen , of een ingewikkelde koppeling van categorieën van onderwerpen .
Ik vraag om uw steun voor het enige amendement van de Commissie regionaal beleid , vervoer en toerisme , dat met eenparigheid van stemmen aangenomen is en betrekking heeft op de termijnen voor de omzetting van de richtlijn .
Als we de lidstaten geen specifieke datum opleggen voor de omzetting van de richtlijn , en ze in plaats daarvan drie maanden de tijd geven na de inwerkingtreding ervan , leidt die clausule tot een snelle omzetting en tot meer flexibiliteit .
Mevrouw de Voorzitter , we kunnen en mogen niet aanvaarden dat er steeds vaker op de weg , maar ook op het spoor en op de binnenwateren ongelukken gebeuren , waarbij veel schade ontstaat .
Een van de oorzaken is dat de betrokken personen het vervoer van gevaarlijke stoffen niet serieus genoeg nemen , of dat de chauffeurs , machinisten of kapiteins te weinig kennis van zaken of te weinig opleiding hebben .
Daardoor wordt een klein ongelukje maar al te vaak een grote ramp .
Ik als Oostenrijker herinner mij , net als iedereen waarschijnlijk , nog heel goed de ramp vorig jaar in de tunnel onder de Tauern .
Daarbij zijn talrijke slachtoffers gevallen , en het heeft enorme bedragen gekost en maanden geduurd om te herstellen wat tijdens de brand in de tunnel verwoest is .
Die herstelwerkzaamheden hebben deze belangrijke verkeersverbinding tussen het noorden en het zuiden van Europa onbruikbaar gemaakt .
Dat heeft ertoe geleid dat het verkeer alternatieve routes moest nemen , en dat berokkende duizenden Europese burgers een bijna ondragelijke overlast .
In sommige gemeentes in mijn land was de situatie werkelijk niet om uit te houden .
Onze reactie op dergelijke rampen moet zijn dat wij voor preventie zorgen .
Deze ontwerprichtlijn is een degelijke basis voor een goede opleiding van veiligheidsadviseurs .
Op die manier zijn mettertijd deze adviseurs er tenminste als we ze nodig hebben .
Om de veiligheid te bevorderen is het natuurlijk niet voldoende het Europese recht aan te passen .
We moeten er ook consequent op letten dat onze voorschriften op tijd door de lidstaten in nationaal recht worden omgezet .
Nog belangrijker is dat we erop letten dat ze daarna ook worden toegepast .
Ik zou niet willen dat we ook op dit gebied achteraf moeten constateren dat de besluiten onvoldoende worden toegepast .
Ik zou nog een laatste punt willen noemen .
Het is niet genoeg als we nog een gat in het veiligheidsnet dichten .
We mogen de ogen niet sluiten voor het feit dat we in Europa nog veel meer moeten doen voor de veiligheid in het verkeer .
In dat verband eis ik bovendien - en ik hoop dat de commissaris , die vandaag hier aanwezig is , dat ook zo ziet - , dat de Commissie zo snel mogelijk een schriftelijk voorstel doet voor de verbetering van de veiligheid in tunnels .
Zo kunnen we hopelijk verhinderen dat dergelijke rampen in Europa nogmaals plaatsvinden !
Mevrouw de Voorzitter , om te beginnen zou ik de heer Koch willen danken voor zijn verslag , waarin de veiligheid van het vervoer centraal staat .
Het behandelt de harmonisatie van exameneisen voor veiligheidsadviseurs voor het transport van gevaarlijke goederen over de weg , per spoor en over de binnenwateren .
Ik complimenteer hem met zijn uitstekende verslag .
De veiligheid in de vervoerssector is de laatste tijd helaas op ongunstige wijze in het nieuws geweest : het spoorwegongeluk van Paddington in Londen , het vreselijke spoorwegongeluk in Noorwegen , de twee vliegrampen waarbij burgers van de Europese Unie waren betrokken en de natuurramp die nabij de kust van Bretagne werd aangericht door de Erika , die alle hebben plaatsgevonden in de afgelopen vier maanden , herinneren ons eraan dat veiligheid van het vervoer niet iets vanzelfsprekends is , en dat degenen die met de bescherming van het publiek zijn belast , zeer gemotiveerd en hooggekwalificeerd dienen te zijn .
De rapporteur heeft er in zijn toelichting op gewezen dat de Raad in zijn gemeenschappelijk standpunt zes van de tien door het Parlement in eerste lezing voorgestelde amendementen heeft overgenomen , en ook de strekking van de overige amendementen grotendeels heeft geaccepteerd .
Mijn fractie zal daarom haar steun geven aan het gemeenschappelijk standpunt .
Wij kijken uit naar de tenuitvoerlegging van de wetgeving , die ons een nieuw instrument in handen zal geven om het vervoer binnen de Europese Unie zo veilig mogelijk te maken .
Elk initiatief tot verbetering van de veiligheid van het vervoer zal altijd op de steun van mijn fractie kunnen rekenen .
Zoals de recente gebeurtenissen hebben aangetoond , valt hier nog een hoop werk te verzetten .
Mevrouw de voorzitter , ik wil graag een paar opmerkingen maken .
Ten eerste dank ik de rapporteur voor zijn buitengewoon nauwkeurige en technische werk in dit dossier en ten tweede de Commissie voor het voorstel dat ze gedaan heeft .
Het gaat over harmonisatie van de exameneisen , maar in feite hebben we het ook over minimumeisen .
Dat is jammer in zekere zin .
Het belang van veiligheid op de weg , spoor of binnenwateren is natuurlijk zeer groot en gezien het internationale karakter van dat transport moeten de opleidingen voor veiligheidsadviseurs dus ook geharmoniseerd worden , evenals de eisen van bijvoorbeeld de nieuwe ADR die eraan komt .
Dat is belangrijk , maar handhaving ook en er zijn natuurlijk een aantal redenen waarom we daar bijzondere aandacht aan moeten besteden .
Let op de ongelukken op de weg van de afgelopen jaren .
Bijvoorbeeld in België , Nederland en een aantal andere landen tijdens mist , waarbij vrachtwagens met gevaarlijke stoffen doorreden , terwijl ze op dat moment eigenlijk aan de kant zouden hebben moeten staan .
Of schippers met schepen uit Oost-Europa die hier naast schippers liggen en waarvan de gevaarlijke situaties maar al te duidelijk zijn .
Daarnaast is gebleken dat onderzoek in de havens in België , Finland , maar ook in Japan aantoont dat 50 procent van de containers met een gedeeltelijk gevaarlijke lading niet correct wordt aangeleverd .
Kortom , het belang is groot .
Als we kijken naar de situatie voor de veiligheidsadviseurs , dan is het in een aantal landen per 1 januari van dit jaar verplicht om zo ' n veiligheidsadviseur bij bedrijven te hebben .
Dat geeft grote problemen op dit moment met de handhaving met name bij kleinere bedrijven , want die kunnen dat niet betalen .
Zij gaan of hun lading afstoten of ze gaan deze vermengen met andere lading en dat levert een aantal problemen op .
Men vraagt daarom ook om uitwerking van die activiteiten in de vorm van jaarverslagen , bedrijfsanalyses , eventueel op te nemen in de ISO 9002-certificaten .
Het werk is er , nu de handhaving nog .
Mag ik nog een laatste punt noemen .
Voor wat betreft die handhaving , moeten ook goede afspraken gemaakt worden met de Oost-Europese landen , want pas per 1 juli 2001 , dus over anderhalf jaar , zal men daar toetreden tot de verdragen die daarover gaan .
Dat levert hun een tijdelijk concurrentievoordeel op .
Dat is op zich niet erg , maar wat wij zouden moeten doen , is voorrang verlenen aan met name de veiligheidsaspecten voor goederen over de weg , het spoor en in de binnenvaart en deze , dat deel van het acquis , zo snel mogelijk opnemen en aan de toetredingslanden voorleggen .
Mevrouw de Voorzitter , in dit Parlement wordt terecht regelmatig de aandacht gevestigd op het belang van de transportveiligheid .
De nog steeds toenemende hoeveelheden goederen die door Europa gaan , brengen bewust en onbewust allerlei risico ' s voor het personeel en de maatschappelijke omgeving met zich mee .
Degenen die met die risico ' s moeten omgaan , dienen derhalve aan hoge eisen te voldoen .
De normen die daarvoor in een andere richtlijn , 95 / 35 / EG , zijn neergelegd , lijken adequaat genoeg om mensen op een verantwoorde wijze te adviseren over de inrichting van het transport van gevaarlijke goederen .
Ik ben verheugd dat er ook overeenstemming met de Raad is over minimumnormen voor hun examen , hoewel het mij liever was geweest dat er uniforme vaste normen en onderdelen tot stand waren gekomen , zodat diploma ' s , internationaal bezien , gelijk zijn .
Echter , dit blijkt niet haalbaar .
Tenslotte , het amendement dat de rapporteur voorstelt , is niet meer dan logisch en dat kan ik dan ook van harte ondersteunen .
Mijnheer de Voorzitter , mevrouw de commissaris , geachte collega ' s , allereerst zou ik de heer Koch willen feliciteren met zijn verslagen .
Ze zijn misschien van technische aard , maar voor de veiligheid zijn ze van het grootste belang .
Ik wil slechts een paar opmerkingen maken .
Allereerst zou ik de commissaris willen verzoeken , en ik ben ervan overtuigd dat dit aan geen dovemans oor gezegd is , meer aandacht te besteden aan de veiligheid op de weg , op de binnenwateren of op zee .
Het eerste voorstel van de Commissie dateert van 19 maart 1998 , en wij behandelen het nu pas , hoewel het Parlement toch tamelijk snel heeft gereageerd .
Dat duurt allemaal een beetje te lang .
Dat is niet alleen de schuld van de Commissie , maar ik geloof toch dat we sneller moeten reageren , om ook hier te zorgen voor harmonisatie .
Het tweede punt is al genoemd : de minimumnormen .
Ik ben in principe van mening dat we op het gebied van het vervoer vaak meer flexibiliteit en subsidiariteit wensen .
Als het om de veiligheid gaat , ben ik echter al een beetje sceptischer , want veiligheid in Zweden is niet fundamenteel anders dan veiligheid in Duitsland , Italië of Oostenrijk .
Ik kan wel uit de voeten met deze minimumnormen , maar ik zou de Commissie toch willen vragen de ontwikkelingen nauwlettend te volgen .
Als deze vorm van flexibiliteit ertoe leidt , dat in bepaalde landen inadequate regelingen worden vastgelegd , moeten we streven naar verdere harmonisering .
Het derde punt is ook al genoemd .
Net als de heer Rack kom ik uit een transitland , waar deze kwestie heel gevoelig ligt .
We willen de concurrentieregels niet voor bepaalde landen aanscherpen en voor Oostenrijk of andere transitlanden flexibeler maken .
Ik vind echter wel dat we alles in het werk moeten stellen om het vervoer van gevaarlijke goederen zo veel mogelijk te beperken , en wel overal , niet alleen in de transitlanden .
Mijnheer de Voorzitter , in de eerste plaats wil ik de rapporteur , de heer Koch , prijzen voor zijn uitstekende werk en positieve samenwerking met de Commissie bij het verbeteren van de tekst en bij het indienen van dit verslag en dit voorstel .
Uiteindelijk is er slechts één amendement over de exameneisen voor veiligheidsadviseurs voor het vervoer van gevaarlijke goederen over de weg , per spoor of over de binnenwateren .
Wij vinden de samenwerking van de twee instellingen , Parlement en Commissie , belangrijk en wij geloven dat de huidige samenwerking met de Commissie regionaal beleid , met name met degenen die zich bezighouden met vervoer , uitstekend verloopt .
Het gemeenschappelijk standpunt bevat vrijwel alle door de Commissie aanvaarde amendementen en harmoniseert de minimumeisen voor de examens van de veiligheidsadviseurs .
Bij de tweede lezing hebben wij het amendement over de voorgestelde datum kunnen aanvaarden .
Daar wij al enige jaren over dit onderwerp debatteren , is die datum veel realistischer dan de oorspronkelijk door de Commissie voorgestelde datum .
Heel snel wil ik ook nog de verschillende leden die het woord hebben gevoerd dankzeggen en u laten weten , dames en heren , dat waar het gaat om vervoer , veiligheid een van de prioriteiten is van de Commissie .
Zoals de heer Simpson terecht opmerkte , kun je een bepaald proces nooit als definitief afgerond of bekroond beschouwen .
Het vergroten van de veiligheidsmarges en de veiligheidsgaranties in het vervoer is een proces waaraan dagelijks moet worden gewerkt .
In dit verband wil ik ook heel kort stilstaan bij het probleem van de tunnels , waarnaar door de heren Rack en Swoboda verwezen is , en dat zonder twijfel in Oostenrijk een zeer gevoelig onderwerp is .
Daarom moet ook nagegaan worden hoe de veiligheid in die tunnels vergroot kan worden .
Bij een van de ongelukken die de laatste tijd zijn gebeurd , waren de vervoerde goederen op zich niet gevaarlijk ; margarine en enkele liters verf , die op zich in beginsel geen risico ' s inhielden , hebben toen tot een ware ramp geleid .
Derhalve moet bekeken worden hoe de veiligheideisen nog verder verfijnd kunnen worden teneinde maximale veiligheid te garanderen .
Tot slot zou ik willen zeggen dat de veiligheid voor alle vormen van vervoer bekeken moet worden .
Van de week houden wij hier naar aanleiding van de ramp met de Erika een debat over de veiligheid van vervoer over zee , en in de loop van het jaar zullen wij over de veiligheidsdoelstellingen voor het luchtvervoer moeten debatteren .
Ik wil u echter zeggen , dames en heren , dat veiligheid voor de Commissie een prioritair doel is .
Wij moeten niet , zoals ik ook tijdens het debat over de Erika nog duidelijk zal maken , wachten tot zich een ramp voltrekt voordat wij ons het vuur uit de sloffen lopen voor het aspect veiligheid .
Nee , wij moeten los van deze ongevallen , die alleen maar aantonen hoe dringend er een doeltreffend antwoord moet komen op dit soort problemen , aan veiligheid werken .
Ik wil nogmaals alle sprekers , en meer in het bijzonder de rapporteur , de heer Koch , dankzeggen .
Het debat is gesloten .
De stemming vindt morgen om 12.00 uur plaats .
 
Vervoer van gevaarlijke goederen over de weg Aan de orde is het verslag ( A5-0104 / 1999 ) van de heer Koch namens de Commissie regionaal beleid , vervoer en toerisme voor een richtlijn van het Europees Parlement en de Raad tot wijziging van de richtlijn 94 / 55 / EG betreffende de onderlinge aanpassing van de wetgevingen der lidstaten inzake het vervoer van gevaarlijke goederen over de weg ( COM ( 1999 ) 158 - C5-0004 / 1999 - 1999 / 0083 ( COD ) ) .
Mijnheer de Voorzitter , mevrouw de commissaris , geachte collega ' s , de richtlijn betreffende de aanpassing van de wetgevingen van de lidstaten inzake het vervoer van gevaarlijke goederen over de weg , die op 1 januari 1997 in werking is getreden , bevat een aantal overgangsbepalingen , die slechts voor een beperkte duur gelden en afhankelijk zijn van het voltooien van bepaalde normalisatiewerkzaamheden door het CEN , het Europees Comité voor de Normalisatie .
De vertraging die bij het CEN is ontstaan , leidt nu tot problemen bij de toepassing van onze richtlijn .
Met name kunnen de bijlagen niet worden aangepast aan de technische en industriële ontwikkeling .
Ik betreur dat , want nu moeten wij aan de slag omdat anderen hun werk niet hebben gedaan .
Daarom steun ik de richtlijn tot wijziging van de richtlijn 94 / 55 / EG , die vandaag ter discussie staat .
Als de Europese Unie verstek laat gaan , zouden de lidstaten verplicht zijn hun nationale wetgevingen voor een korte periode te wijzigen , en wel totdat de werkzaamheden van het CEN afgesloten zijn .
Dat zou onnodige kosten en verwarring veroorzaken .
De wijziging van de richtlijn , die we vandaag bespreken , verandert dus niets aan de harmonisatie van reeds bestaande communautaire regels voor het vervoer van gevaarlijke goederen .
We verlengen enkel de overgangsregels , we stellen bepaalde termijnen uit , we schrappen bepalingen die niet meer van toepassing zijn en we regelen de bepalingen voor " eenmalig vervoer " van gevaarlijke goederen en voor het uitvaardigen van minder strenge nationale voorschriften , met name voor het vervoer van heel kleine hoeveelheden en binnen duidelijk gedefinieerde zones .
Dat betekent dat de wijziging van de richtlijn absoluut strookt met het subsidiariteitsbeginsel ; de lidstaten krijgen meer bevoegdheden .
De Europese Commissie bepaalt of de lidstaten eigen bepalingen kunnen vastleggen .
Zij wordt daarbij , volgens de procedures die daarvoor gelden , gesteund door een comité van deskundigen voor het vervoer van gevaarlijke goederen .
De voorwaarden voor de uitoefening van deze aan de Commissie verleende uitvoeringsbevoegdheden zijn geregeld door een nieuw besluit van de Raad van juni 1999 .
Het voorstel voor een wijziging van de richtlijn betreffende het vervoer over de weg van gevaarlijke goederen , dat vandaag ter discussie staat , dateert echter van mei 1999 en houdt dus nog geen rekening met de huidige procedures voor de comitologie .
De amendementen die zijn ingediend , en die door de parlementaire commissie met eenparigheid van stemmen zijn goedgekeurd , gaan in twee gevallen over de genoemde nieuwe procedure voor de comitologie .
We willen garanderen dat hier al in de overwegingen op gewezen wordt en dat de onduidelijk geformuleerde termijn waarbinnen de Raad een besluit moet nemen , bepaald wordt op maximaal drie maanden .
Bovendien wijzen we op het belang van meer transparantie .
Een ander amendement geeft de lidstaten het recht strengere eisen te stellen , met name aan vacuümtanks , als het vervoer meestal plaatsvindt bij temperaturen ver onder de 20 graden onder nul .
Dat is vooral voor de regio ' s in Noord-Europa belangrijk .
Met een laatste amendement willen we garanderen dat het gebruik van tanks en tankwagens die na 1 januari 1997 , maar voor de inwerkingtreding van deze richtlijn zijn geregistreerd , mogelijk blijft , als ze tenminste voor dit doel gebouwd en goed onderhouden zijn .
Ik weet dat dit slechts een kleine stap op weg naar meer veiligheid in het verkeer is , maar vraag u desondanks om uw steun voor dit verslag .
Mijnheer de Voorzitter , waarde collega ' s , ik wens u een gelukkig nieuwjaar en millennium .
Ik spreek voor het eerst in de plenaire vergadering en die spanning is een beetje te vergelijken met de spanning rond de eerste liefde , alleen duurde de eerste liefde wel langer dan twee minuten .
Ik wil kort reageren op het voorstel van de Commissie om de richtlijn inzake het vervoer van gevaarlijke goederen over de weg te herzien .
Het is goed dat deze richtlijn nu wordt opgesteld , omdat de lidstaten anders hun nationale bepalingen voor zeer korte tijd , voor een overgangsperiode , zouden moeten wijzigen , wat slechts nodeloze kosten met zich meebrengt en de ergernis bij de burgers over de Europese bureaucratie nog groter maakt .
In het voorstel van de Commissie is echter niet met alle zaken rekening gehouden , zoals het koude klimaat in de noordelijke regio ' s .
Daarom heb ik op het op zich uitstekende verslag van mijn collega de heer Koch enkele amendementen ingediend , die in mijn commissie zijn aangenomen .
Mijn amendementen hebben betrekking op de vorstbestendigheid van de transporttanks voor deze gevaarlijke goederen .
Volgens het voorstel van de Commissie zou de grens van 20 graden onder nul voldoende zijn .
Aan de kust van de Middellandse Zee kun je je moeilijk indenken dat in Lapland de temperatuur aanzienlijk lager kan zijn .
Ook in Lapland staan de burgers achter de Europese Unie en daarom mogen wij hen niet vergeten .
Daarom heb ik voorgesteld de temperatuurgrens te laten zakken tot 40 graden onder nul .
Dit is nodig om het veiligheidsniveau in de noordelijke regio ' s te handhaven .
Ik hoop dat er bij de stemming van morgen met mijn voorstel rekening wordt gehouden .
Mijnheer de Voorzitter , staat u mij toe u allereerst lof toe te zwaaien voor de manier waarop u net tijdens het debat als een estafetteloper het voorzitterschap heeft overgenomen .
Ik vond dat bewonderenswaardig .
Dan nu het eigenlijke onderwerp : ik geloof dat de burgers van Europa ervan op aan moeten kunnen dat wat in Europa over de weg , per spoor en anderszins vervoerd wordt , vooral als het gevaarlijke goederen zijn , zo veilig mogelijk moet worden vervoerd .
Deze richtlijn is een bijdrage daartoe .
Wat wij vandaag doen , is eigenlijk heel vervelend .
De heer Koch , de rapporteur , die onze dank verdient voor het werk dat hij heeft verricht , heeft erop gewezen dat we eigenlijk al een beetje verder hadden kunnen zijn als het CEN niet in gebreke was gebleven .
Bij het opstellen en aanpassen van de richtlijn is het CEN werkelijk tekort geschoten .
Daarom moeten wij deze week de nodige beslissingen nemen , en dan kunnen wij alleen maar hopen dat er in 2001 eindelijk gemeenschappelijke regels komen voor het vervoer over de weg van gevaarlijke goederen .
Daarmee zijn de rechtszekerheid en de veiligheid op de weg gediend .
Mevrouw de commissaris , mijnheer de Voorzitter , allereerst zou ik de heer Koch willen danken voor zijn verslag , dat ik uitstekend vind en waar ik ook niet veel aan toe te voegen heb .
Bij deze gelegenheid wil ik alleen maar zeggen dat niet alleen in India , waar ik net vandaan kom , maar ook in de EU het vervoer van gevaarlijke goederen nog steeds grote problemen veroorzaakt .
We hoeven alleen maar aan het ernstige ongeluk te denken dat ongeveer een jaar geleden in de tunnel onder de Mont Blanc gebeurd is , of aan het ongeluk in de tunnel onder de Tauern .
We merken dat er overal waar moeilijke weersomstandigheden heersen - mist , storm , kou - en vooral ook in de nauwe passages in de Alpen , nog steeds grote problemen kunnen ontstaan .
In het algemeen pleit ik voor het verplaatsen van het vervoer van gevaarlijke goederen van de weg naar het spoor .
In dat verband moeten we bij de planning van nieuwe tracés , zowel voor spoor- als voor autowegen , van tevoren al denken aan mogelijke ontwikkelingen in de toekomst .
Daarbij denk ik aan de tunnel onder de Brenner , waarover nog geen werkelijke discussie is gevoerd .
In dat verband lijkt het me belangrijk , en ik zou de Commissie willen verzoeken dat serieus te nemen , dat we de verkeersproblematiek als een kernprobleem van de EU beschouwen .
We moeten veel intensiever en vaker spreken over het vermijden van verkeer , over het vervoeren van vracht per spoor , over rekeningrijden , over het privatiseren van de spoorwegmaatschappijen .
Zo kan het vervoer beter functioneren .
Als we dan nog bedenken dat de uitbreiding naar het oosten heel wat nieuwe problemen met zich mee zal brengen , is voor iedereen wel duidelijk dat de geloofwaardigheid van de EU er in de toekomst ook vanaf zal hangen of en hoe we erin slagen oplossingen te vinden voor de problemen rond het vervoer .
Mijnheer de Voorzitter , het verslag dat wij hier behandelen bevat op zichzelf geen grote veranderingen .
De meeste amendementen zijn van zuiver technische aard .
Ik vind het echter van belang om erop te wijzen dat iedere keer dat wij een dergelijk besluit nemen , dat een goede zaak is vanuit een breed milieuperspectief , en wel omdat zo ' n besluit betere voorwaarden schept om de interne markt goed te laten functioneren .
Door heel Europa worden grote hoeveelheden gevaarlijke goederen vervoerd , zowel over de weg als over het spoor en over water .
Er zijn dan ook goede regels nodig om een en ander goed te laten functioneren .
Op het ene gebied na het andere komen er nu gemeenschappelijke minimumregels voor de lidstaten .
Dat is buitengewoon positief , en er is alle reden om de rapporteur , de heer Koch , te bedanken voor het werk dat hij in dezen heeft verricht .
Het onderhavige onderwerp is ook van belang waar het gaat om de voorwaarden voor de interne markt .
Willen wij een gemeenschappelijke vervoersmarkt goed laten functioneren , dan is het niet alleen van belang dat wij over regels beschikken , maar ook dat het zoveel mogelijk om gemeenschappelijke regels gaat .
Ik wil ter afsluiting graag nog commentaar leveren op een derde kwestie , die eveneens van belang is , namelijk een amendement dat is ingediend door collega Ari Vatanen .
De omstandigheden verschillen van lidstaat tot lidstaat in vele opzichten .
Door dit amendement goed te keuren , houden wij rekening met het feit dat het in de noordelijke gebieden van de Unie zeer koud kan zijn .
Daarom moeten wij ook rekening houden met de effecten van een dergelijke koude op materialen en verpakkingen .
Mijnheer de Voorzitter , het is positief dat wij in de onderhavige regelgeving ook flexibel kunnen zijn .
Ik hoop dat de Commissie deze wijziging kan aanvaarden .
Mijnheer de Voorzitter , ik zou niet alleen de heer Koch , maar ook de vice-voorzitter van de Commissie ervoor willen danken dat zij zich zo duidelijk voor de prioriteit van de veiligheid van het verkeer hebben uitgesproken .
De heer Koch heeft zijn , overigens uitstekende , verslag opgesteld omdat het CEN en de Economische Commissie van de Verenigde Naties hun werk niet voortvarend genoeg hebben gedaan .
Ik zou mevrouw de vice-voorzitter willen vragen of zij ons vandaag kan vertellen hoever deze twee organen intussen zijn gekomen bij hun pogingen om de regels te harmoniseren .
Heeft de EU de mogelijkheid om deze harmonisatie volgens zo eenvoudig mogelijke principes een beetje sneller te laten verlopen ?
Een ding is namelijk duidelijk : zelfs al bedenken we in de Europese Unie de fraaiste regels , het verkeer stopt niet aan onze grenzen .
Daarom is het ongetwijfeld zinvol afspraken te maken die verder reiken dan ons grondgebied .
Als de commissaris dat vandaag niet kan vertellen , kan zij onze commissie dan misschien schriftelijk antwoord geven , en ons vertellen hoe de zaken staan en hoever de onderhandelingen tussen het CEN en de Economische Commissie intussen gevorderd zijn ?
Mijnheer de Voorzitter , opnieuw wil ik de heer Koch complimenteren , deze keer met zijn werk voor dit verslag , dat in zekere zin een aanvulling vormt op het debat dat wij in de maand oktober hebben gehad over het vervoer per spoor .
Wij betreuren het allemaal dat het Europees Comité voor Normalisatie ( CEN ) niet binnen de vereiste tijd de noodzakelijke wijziging van de bepalingen heeft kunnen voltooien om tot een adequate harmonisatie in het kader van de Europese Unie te komen .
Dit debat en de wijziging van de huidige richtlijn maken het ons mogelijk om uiteenlopende zaken , die de diversiteit in ons Europa betreffen , op te nemen in de nieuwe richtlijn .
Daarnet had de heer Vatanen het over temperaturen lager dan 40 graden onder nul in plaats van 20 graden onder nul .
Natuurlijk aanvaarden wij dat amendement , want u heeft alle gelijk van de wereld .
Ik denk dan ook dat wij in het voorstel concrete gegevens moeten opnemen over de klimaatverschillen in de Europese Unie .
In het voorkomende geval kan dat dan leiden tot concrete specificaties en vereisten bij technische normaliseringsactiviteiten of typebeschrijvingen .
Als antwoord op de opmerking van de heer Swoboda over de activiteiten van het CEN kan ik zeggen dat wij er op dit moment bij hen op aandringen hun werk maximaal te versnellen .
Het zou namelijk rampzalig zijn als wij ondanks de nieuwe termijn over iets meer dan een jaar voor dezelfde moeilijkheden staan , omdat het werk niet voltooid is .
Tot slot , mijnheer de Voorzitter , wil ik zeggen dat de fundamentele problemen die de wijziging van deze richtlijn rechtvaardigen reeds genoemd zijn .
Er is gewezen op de vertraging bij het CEN , op de wijziging van een aantal bepalingen , op de samenhang tussen de tekst van de richtlijn en op de inhoud van de bijlagen en de noodzaak van grotere precisie .
Alle bijdragen van uw commissie en van de rapporteur , de heer Koch , die verwerkt zijn in een viertal amendementen , zijn door de Commissie overgenomen .
Wij aanvaarden dus die vier ingediende amendementen .
Het debat is gesloten .
De stemming vindt morgen om 12.00 uur plaats .
 
Coördinatie structuurfondsen / Cohesiefonds Aan de orde is het verslag ( A5-0108 / 1999 ) van mevrouw Schroedter namens de Commissie regionaal beleid , vervoer en toerisme over de mededeling van de Commissie over de structuurfondsen , het Cohesiefonds en de coördinatie ervan - richtsnoeren voor de programma ' s in de periode 2000-2006 ( COM ( 1999 ) 344 - C5-0122 / 1999 - 1999 / 2127 ( COS ) ) .
Mijnheer de Voorzitter , mevrouw de commissaris , nee , ik zie dat mijnheer de commissaris is aangekomen ; ik dacht al dat u niet zou komen , welkom in dit Parlement !
Mijnheer de commissaris , geachte collega ' s , we moeten onder ogen zien dat de vruchten van de interne markt in Europa vooral in de rijke regio ' s worden geplukt , en zelfs daar niet door de hele bevolking .
Hoe lang willen we een ontwikkeling dulden die neerkomt op een verdeling van Europa in steeds rijkere en steeds armere regio ' s ?
In het vijfde verslag over de situatie in de regio ' s stond dat de werkloosheid in de arme regio ' s zeven keer hoger was dan in de rijke regio ' s .
In het zesde verslag is het al een factor acht , - en dat ondanks het feit dat er middelen van de structuurfondsen naar de arme regio ' s gaan .
Daarom zal het niemand verbazen dat al tijdens de voorbereiding van de nieuwe verordening betreffende de structuurfondsen de eis wordt gesteld dat het geld efficiënter en gerichter wordt uitgegeven voor de Europese doelstellingen , waarvan ik hier slechts een hoger niveau van werkgelegenheid en duurzame ontwikkeling noem .
Het Parlement , maar vooral ook de lidstaten , hebben met nadruk verbeteringen geëist .
Toen de Commissie daarvoor het nieuwe instrument had ontwikkeld , de richtsnoeren , en werkelijk iets wilde gaan doen om de eisen kracht bij zetten , toen ze wilde zorgen voor meer doelmatigheid , meer concentratie en vereenvoudigde administratieve procedures voor de Europese structuurfondsen , toen waren de lidstaten vergeten wat ze eigenlijk wilden .
Toen deden de regeringen van de lidstaten plotseling een beroep op het subsidiariteitsbeginsel en wilden ze het geld gewoon even innen .
Het enige wat van de Top van Berlijn van 1999 nog was overgebleven , was het indicatieve karakter van de richtsnoeren .
Daardoor was de Commissie tenminste verplicht slechts die programma ' s goed te keuren waarmee de Europese doelstellingen werkelijk kunnen worden bereikt .
Ik heb weliswaar mijn twijfels of dit indicatieve instrument werkelijk voldoende is om doelmatigheid en concentratie te bereiken en dichter bij de Europese doelstellingen te komen , maar het is een feit dat de richtsnoeren in de onderhandelingen over het gemeenschappelijk ontwikkelingsconcept een hoofdrol zullen spelen .
Dat moet ook wel zo zijn , als we willen dat het Europese niveau serieus wordt genomen !
Het Parlement heeft niet de kans gekregen om op de inhoud van de richtsnoeren in te gaan , omdat het pas geraadpleegd is toen de zittingsperiode al lang afgelopen was .
Nu de programmering zich al in een veel verdere fase bevindt , heeft het weinig zin overal nog op terug te komen .
Daarom wil ik , na overleg met onze commissie , in mijn verslag vooral op de strategische aard van het instrument ingaan .
Ten eerste onderzoek ik in het verslag de manier waarop het instrument functioneert .
Ten tweede toon ik aan wat de gebreken van het document van de Commissie zijn .
Daarin ontbreekt bijvoorbeeld het partnerschap volledig , en dat is toch een centraal onderdeel van de structuurfondsen .
Het hoofdbeginsel , namelijk dat de lidstaten verzocht wordt de programma ' s samen met de gemeenten en de regio ' s uit te werken , maar ook met de burgers en organisaties ter plekke , met de beroepsorganisaties , met sociale sector , met de NGO ' s , met de vakbonden , werkgeversorganisaties , vrouwenorganisaties , actiegroepen , initiatieven voor werkgelegenheid , - dat principe heb ik in dit document tevergeefs gezocht .
De vraag waarom dat element vergeten is , is tot nu toe niet beantwoord , en daarom stelt het Parlement een aantal hoofdeisen .
Wij verwachten van de Commissie dat ze slechts die programma ' s goedkeurt die op basis van een dergelijk partnerschap zijn ontstaan .
Het verbaast me toch wel een beetje , dames en heren van de PPE-DE-Fractie , dat ik van vandaag op morgen plotseling een aantal amendementen vind waarin wordt voorgesteld die decentrale aanpak te schrappen .
Ik zou zeggen : gaat u eens naar de regio ' s , legt u de kiezers eens uit waarom in de regio ' s het Europese principe van de decentrale aanpak niet zou moeten worden toegepast .
Ik kan u wel vertellen dat u daar niet zonder kleerscheuren vandaan zult komen .
Het is toch ondenkbaar dat we het hier over principes eens worden , en dat als puntje bij paaltje komt iedereen doet wat hij wil ?
Ik heb daarover nog een opmerking in de marge aan het adres van de regering van mijn land , die het horizontale communautaire beleid voor de milieubescherming gewoon opzij wil schuiven en denkt dat ze de Habitatrichtlijn niet hoeft toe te passen .
Ik ben blij dat de Commissie hier voet bij stuk houdt .
Dat is meteen de inleiding voor mijn laatste opmerking .
De richtsnoeren moeten een concretere maatstaf zijn , aan de hand daarvan kunnen we vaststellen of artikel 1 van de verordening werkelijk omgezet is .
Ik verwacht van de Commissie dat ze deze richtsnoeren , die werkelijk flexibel genoeg zijn , als maatstaf voor de onderhandelingen gebruikt .
Wij verdedigen een Europees standpunt .
Dat betekent dat het duurzame karakter van het vervoersbeleid aan bod moet komen , maar bovendien dat bij de verdeling van het geld ook moet worden gekeken naar het aandeel van vrouwen in de projecten .
Bovendien bevat de bijdrage aan ieder programma ook een globale component .
Daardoor kunnen we zorgen voor duurzame stadsontwikkeling en echte modelprojecten voor het platteland .
Ik verwacht dat dat de resultaten van de gemeenschappelijke ontwikkelingsconcepten zijn , en dat u niet weer door de knieën gaat .
Hoe kunnen we er anders voor zorgen dat de werkloosheid daalt als we weer wachten , als we weer proberen te sjoemelen ?
We kunnen niet meer wachten !
Dit zijn de laatste jaren dat er zoveel geld voor het Europese structuurbeleid beschikbaar is .
Daarna komen er veel landen bij , en dan moeten we hoe dan ook voor veel betere , doelmatigere en gerichte structuren zorgen .
En dat is pas het begin .
Daarom verwacht ik van de Commissie dat ze in de onderhandelingen de eisen van het Parlement serieus neemt en dat ze door het Europese standpunt te verdedigen een modern regionaal beleid eindelijk een kans geeft .
Mijnheer de Voorzitter , het doet mij genoegen dat mijn eerste redevoering in het Europees Parlement gewijd zal zijn aan een onderwerp dat in het gedeelte van het Verenigd Koninkrijk dat ik hier vertegenwoordig , namelijk Wales , van het hoogste belang wordt geacht .
Zoals u weet valt een groot deel van Wales in het kader van de structuurfondsen onder doelstelling 1 .
Talrijke burgers van die regio verwachten veel van de Europese structuurfondsen om de de grote moeilijkheden waarmee wij momenteel te kampen hebben , enigszins te verlichten .
Wij hebben in Wales de armoede zien groeien , en sinds 1997 neemt deze nog verder toe .
Ook de kloof tussen rijk en arm wordt steeds dieper .
Wij hopen dan ook dat er binnen het programma van de structuurfondsen niet alleen ruimte is voor industriële hervormingen maar ook voor steun aan een brede verbetering van de hele economische basis van Wales .
Het is echter een zeer slechte zaak voor ons dat men ervan uitgaat dat de toekenning van steun uit de structuurfondsen in zekere zin aan de regering is te danken .
Helaas blijken uit deze veronderstelling eens te meer de grote problemen waarvoor Wales zich geplaatst ziet .
Daarom wil ik een aantal onderwerpen noemen waaraan de Commissie speciaal aandacht dient te besteden .
Van de Commissie verwachten wij een verklaring met betrekking tot de additionaliteit .
Met het feit dat deze cijfers op de een of andere wijze verscholen zitten binnen de Britse cijfers nemen wij geen genoegen .
Ook verwachten wij van de Commissie dat zij kan instaan voor de aanvullende financiering van de projecten .
Zij moet van de Britse regering eisen dat de particuliere sector , die ongetwijfeld de voornaamste motor achter de bestedingen uit de structuurfondsen is , al vanaf het planningstadium een rol speelt .
Tot slot vragen wij de Commissie ervoor te zorgen dat de structuurfondsgelden op transparante wijze worden besteed .
Te veel van wat er in dit Parlement gebeurt is niet transparant .
Dit is een gebied waarop de Commissie echt haar goede wil kan tonen aan Wales .
Mijnheer de Voorzitter , onze commissie bekijkt deze zaken vanuit zeer veel verschillende gezichtspunten .
Om te beginnen wil ik het hebben over het gezichtspunt van de industrie .
Wij vinden het zeer positief dat de rapporteur in zijn eigen conclusies het voorstel van onze commissie heeft overgenomen om in cohesielanden de infrastructuur van onderzoek te verbeteren door hogescholen en onderwijsinstellingen te vestigen op plaatsen waar ze de bewoners van achterstandsregio ' s beter kunnen bedienen en het voor geschoolde mensen makkelijker kunnen maken in hun eigen regio te blijven .
Dit is mogelijk door overheidsmaatregelen , en een dergelijke verspreiding van het hoger onderwijs is ongetwijfeld een goed beleid voor een evenwichtiger ontwikkeling .
Een tweede punt waar wij vooral vanuit het oogpunt van de industrie de aandacht aan willen schenken , is dat wij zouden willen zien dat de Commissie , wanneer zij de coördinatie van het Cohesiefonds en de structuurfondsen voorbereidt , meer aandacht schenkt aan het effect van het toenemende gebruik van diensten , elektronische handel en het Internet .
Vroeger waren armoede en rijkdom meer afhankelijk van de industriële structuren .
De regio ' s met arbeidsplaatsen in de industrie waren vroeger rijk , maar vandaag de dag zijn deze regio ' s soms een last doordat er armoede heerst .
Daarom moet er ook worden geïnvesteerd in de nieuwe sectoren , de zogeheten elektronische productie en de productie van diensten .
Dat zijn namelijk de sectoren van de toekomst zijn .
Hier heeft de commissie in haar verslag naar mijn mening te weinig rekening mee gehouden , en daarom vestig ik uit naam van de Commissie industrie , externe handel , onderzoek en energie de aandacht van de Commissie op deze zaak .
Tenslotte hadden wij als commissie die verantwoordelijk is voor energie willen zien dat er meer nadruk was komen te liggen op de steun voor hernieuwbare energiebronnen met middelen uit het Cohesiefonds en de structuurfondsen .
Zo kan men door gecoördineerd beleid het gebruik van hernieuwbare energiebronnen vergroten , doordat de financiële middelen die het energieprogramma te kort komt door deze overvloedige middelen worden gecompenseerd .
Mijnheer de Voorzitter , ik zou graag mevrouw Schroedter willen danken voor het werk dat zij heeft verricht .
Ook wil ik even vermelden dat ik het woord voer namens mijn collega , mevrouw Flautre , die dit onderwerp volgde voor de Commissie werkgelegenheid en sociale zaken , maar die helaas ziek is .
Ik zou de aandacht willen vestigen op de amendementen 1 en 2 , die door de Commissie werkgelegenheid en sociale zaken zijn goedgekeurd , maar niet zijn overgenomen door de Commissie regionaal beleid , vervoer en toerisme .
Deze amendementen betreffen de sociale economie .
Zij gaan in op de noodzaak om sociaal risicokapitaal te verschaffen en financiële steun te bieden aan plaatselijke programma ' s voor de ontwikkeling van werkgelegenheidsprojecten en voor de versterking van de sociale cohesie .
In het verleden heeft dit Parlement de sociale economie steeds beschouwd als een belangrijke potentiële bron van werkgelegenheid .
Deze amendementen passen ook in de door het Parlement gedeelde zienswijze , volgens welke sociale uitsluiting een ernstige zaak is , waarvoor een constructieve aanpak geboden is .
Degenen die deze amendementen willen verwerpen , zullen hopelijk zwaarwegende redenen kunnen aanvoeren tegenover zowel het Parlement als diegenen onder hun kiezers die op zoek zijn naar werk .
In haar verslag vestigde mevrouw Flautre ook de aandacht op een gebied waar coördinatie op schrijnende wijze ontbreekt , maar niettemin broodnodig is .
De voorstellen van de Commissie verwijzen naar de vier pijlers van de werkgelegenheidsstrategie en de vijf actieterreinen van het Europees Sociaal Fonds.Het is echter zeer betreurenswaardig dat het hier aan specifieke richtsnoeren ontbreekt , juist nu het idee om steun uit het Sociaal Fonds te verbinden aan de werkgelegenheidsstrategie voor het eerst in praktijk zal worden gebracht in het kader van het programma 2000-2006 .
Men zou haast zeggen dat deze lacune de indruk wekt dat de Commissie evenmin weet hoe ze een optimale coördinatie moet bewerkstelligen tussen steun uit het Europees Sociaal Fonds , die na drieëneenhalf jaar geëvalueerd wordt , en de jaarlijkse werkgelegenheidsplannen van de lidstaten .
Wij hopen dat de Commissie ons kan geruststellen met de verzekering dat het hier om een nalatigheid gaat die zij nu krachtdadig gaat aanpakken .
Mijnheer de Voorzitter , mijnheer de commissaris , dames en heren , het door de Commissie op basis van haar mandaat ingediende voorstel vormt voor de Commissie landbouw en plattelandsontwikkeling een redelijk uitgangspunt .
Ik zou hier echter willen benadrukken dat dit uitgangspunt ons de uitdaging laat zien waar wij mee te maken hebben : het vasthouden van de bevolking in de plattelandsgebieden ondanks de veranderingen in alle economische activiteiten als gevolg van het afnemend belang van de landbouw als inkomstenbron op het platteland .
Dat heeft samen met tekortkomingen in infrastructuur en dienstverlening en een over het algemeen zeer mager aanbod van werk - dat veelal seizoensgebonden en weinig gediversifieerd is - de leegloop van het platteland versterkt .
De gevolgen van deze ontwikkeling hebben niet op zich laten wachten , want de jongeren die elders onderwijs volgen en werk vinden trekken weg , wat de nodige negatieve gevolgen voor die plattelandsgebieden heeft .
Dat tekort aan infrastructuur vormt ook een obstakel voor de vestiging van bedrijven en het scheppen van banen .
Wij moeten niet vergeten dat de landelijke gebieden vier vijfde van het grondgebied van de Europese Unie beslaan .
Daarentegen zorgt de landbouw voor slechts 5,5 % van de werkgelegenheid in de Unie .
Bovendien oefent driekwart van de landbouwers hun beroep slechts in deeltijd uit en moeten zij hun inkomen op andere wijzen aanvullen .
Daarom is een van de belangrijkste doelstellingen die wij als Europese Unie moeten vastleggen het werken aan het scheppen van nieuwe arbeidsplaatsen op het platteland in andere sectoren dan de landbouw , zoals plattelandstoerisme , sport , cultuur , herstel van erfgoed , bedrijfsomschakeling , nieuwe technologieën , diensten , enzovoort .
Hoewel de landbouw op het platteland geen exclusieve rol kan spelen , is ze wel nog steeds essentieel bij het tegengaan van de economische en sociale desintegratie van het platteland en het ontstaan van nieuwe spooksteden .
Maar de landbouw is ook essentieel omdat de boeren een fundamentele rol vervullen bij het beheer van het grondgebied , de instandhouding van de biodiversiteit en de bescherming van het milieu .
Wij zijn dan ook voorstander van een beleid voor landbouw en plattelandsontwikkeling dat spoort met de door ons vastgelegde doelstellingen .
Ook willen wij aan het begin van de eenentwintigste eeuw een competitief en multifunctioneel platteland .
Dat geldt zowel voor de landbouw als voor de andere activiteiten waar het platteland voor opengesteld moet worden .
Het is belangrijk voorrang te geven aan algemene criteria voor ruimtelijke ordening en een evenwichtige bevolkingsopbouw .
Daarbij moet rekening gehouden worden met de door de Commissie landbouw en plattelandsontwikkeling geformuleerde conclusies met bettrekking tot een vijftal fundamentele aspecten .
Deze zijn door de Commissie regionaal beleid , vervoer en toerisme in de paragrafen 16 en 17 slechts ten dele overgenomen .
Ter afronding zou ik aan de Commissie willen vragen bij het onderschrijven van de conclusies van de vier pijlers rekening te houden met deze punten , omdat ik geloof dat het vasthouden van de bevolking op het platteland een van de voornaamste doelstellingen moet zijn .
Mijnheer de Voorzitter , mijnheer de commissaris , beste collega ' s , ik zou mijn bijdrage willen beginnen met een woord van dank voor het zeer geslaagde werk dat de rapporteur , mevrouw Schroedter , heeft verricht .
Bovendien wil ik haar danken voor haar bereidheid tot dialoog met de fracties bij het formuleren van compromisvoorstellen naar aanleiding van de lawine aan amendementen .
Die waren misschien talrijker dan verwacht , maar vloeiden echt voort uit het belang van het verslag dat wij nu behandelen .
Voor ons is het belangrijk dat de Commissie in ieder geval rekening houdt met de geest van de goed te keuren conclusies , want anders zou het kunnen lijken alsof wat wij aan het doen zijn nutteloos en louter retorisch is .
De waarheid is echter dat wij - en dat staat ook in de tekst van de conclusies - vinden dat de Commissie rekening moet houden met wat het Parlement goedkeurt , met name als het gaat om de herziening van deze richtsnoeren halverwege de periode .
In onze amendementen hebben wij aangegeven dat wij groot belang hechten aan synergie tussen de structuurfondsen , het Cohesiefonds en de communautaire initiatieven om door het zo optimaal en rendabel mogelijk inzetten van deze instrumenten de ongelijkheden tussen de regio ' s geleidelijk aan te kunnen elimineren en arbeidsplaatsen te scheppen .
Dat zijn per slot van rekening de fundamentele doelen van de fondsen waar wij nu over spreken .
Willen wij deze doelstellingen op een snellere en doelmatiger wijze bereiken , dan moeten volgens ons degenen die arbeidsplaatsen creëren , de echte actieve ondernemers , en degenen die werkelijk de nieuwe bronnen van werkgelegenheid garanderen , de ondernemers , aan dit initiatief deelnemen .
Vooral de middelgrote en de kleine ondernemers moeten deel kunnen hebben aan de verdeling van deze gelden .
Indien de ondernemers niet kunnen deelnemen , zullen zij zich gemarginaliseerd voelen .
Zonder hun participatie , niet zozeer bij het beheer van de fondsen , als wel bij het ontvangen van deze gelden , zullen wij de kans missen om onze doelstellingen sneller te bereiken .
Om onze doelstellingen te bereiken , de ongelijkheden tussen de regio ' s weg te werken en bronnen voor werkgelegenheid aan te boren , moet men zich vastberaden richten op de nieuwe technologieën , vervoers- en communicatienetwerken en hernieuwbare energie .
Daarbij , en ik zeg het nogmaals , is de deelname nodig van het particuliere bedrijfsleven dat met de overheidsadministratie de handen ineen moet slaan .
Deze inspanningen moeten van aanvullende aard zijn en mogen nooit leiden tot obstructie of uitsluiting , want alleen zo kunnen er sociale rijkdom en arbeidsplaatsen gecreëerd worden .
Mijnheer de Voorzitter , ik kan niet anders dan mijn collega , de heer Evans , eraan herinneren hoe het komt dat Wales de doelstelling-1-status heeft bereikt .
Dit is het gevolg van het verwerpelijke beleid van zijn eigen Conservatieve Partij .
Ook wil ik in herinnering brengen hoe zijn huidige partijleider , de heer Hague , als staatssecretaris voor Wales destijds alle regels inzake additionaliteit met voeten heeft getreden , hetgeen hem op een scherpe waarschuwingsbrief van commissaris Wulf-Mathies over wettelijke vereisten is komen te staan .
Ik kan u verzekeren dat de Britse regering zich bewust is van de voorschriften inzake additionaliteit onder doelsteling 1 .
Ik raad de heer Evans aan de betreffende verordening nog eens goed te lezen .
Mijn fractie heeft met betrekking tot beide verslagen die vandaag op de agenda staan , uitvoerige amendementen ingediend .
Het gaat erom een kader en een instrumentarium te scheppen om de economie nieuw leven in te blazen , om bij een zo breed mogelijke samenwerking optimaal gebruik te maken van de beschikbare middelen , en om deze regio ' s de weg te wijzen naar herstel en duurzame ontwikkeling , zodat zij op den duur kunnen worden losgekoppeld van de regionale beademingsapparatuur .
Het is zaak in onze regio ' s de vaardigheden en het potentieel op het vlak van speerpunttechnologie in kaart te brengen .
Dit is vooral van belang in het licht van berichten , dat Europa het steeds meer moet afleggen tegen de Verenigde Staten in de technologische groeisectoren van de toekomst .
De tenuitvoerlegging van de vorige reeks programma ' s heeft ons veel geleerd over hetgeen de richtsnoeren vooral niet moeten doen .
Zij mogen niet leiden tot nog meer ingewikkelde procedures en bureaucratie .
Zij mogen niet leiden tot veranderingen in beleid en prioriteiten halverwege de uitvoering van projecten , waardoor onvermijdelijk vertragingen en onderbesteding ontstaan , zeker gezien de nieuwe begrotingsvoorschriften .
De tenuitvoerlegging van de richtsnoeren mag niet worden overgelaten aan de persoonlijke interpretatie van de een of andere ambtenaar bij de Commissie of nationale overheid .
Binnen het directoraat-generaal van de Commissie moet een samenhangend beleid worden gevoerd , met aandacht voor de lokale en regionale aspecten van het programma van de Commissie .
Wij moeten pleiten voor richtsnoeren die ruim , oriënterend en flexibel zijn , zowel ten behoeve van de beheerders en gebruikers van de fondsen , als ten behoeve van een maximaal gebruik van het potentieel van de terreinen die voor het vernieuwende beleid zijn gekozen .
Als wij erin slagen enige ondernemingsgeest te injecteren in onze arme en structureel zwakke gebieden , krijgen wij ze op den duur zover dat zijzelf het vertrouwen van de investeerders weten te wekken , hetgeen essentieel is voor hun toekomstig succes .
De resultaten van de richtsnoeren zullen wij beoordelen op de vraag of een Europees regionaal beleid met een degelijk , uitvoerbaar richtsnoer nieuwe mogelijkheden kan creëren en of het onze arme en structureel zwakke regio ' s ertoe kan aanzetten een volwaardige bijdrage te leveren tot de groei en de welvaart van de Europese Unie .
Mijnheer de Voorzitter , mijnheer de commissaris , waarde collega ' s , ik wil mevrouw Schroedter bedanken voor haar goede verslag .
Zij heeft zich goed in de zaak verdiept en zij heeft tijdens de behandeling in de commissie goed rekening gehouden met de vele amendementen die op dit verslag zijn ingediend .
De rapporteur heeft ook zeer terecht gezegd dat het Parlement niet tijdig over de voorschriften is gehoord .
Nu lopen wij in deze zaak flink achter .
Hopelijk heeft men toch iets aan de standpunten van het Parlement bij de tussentijdse beoordeling en de praktische uitvoering van de programma ' s .
Wat het tijdstip betreft , is het verslag tijdens de behandeling te uitgebreid geworden .
Er zijn gedetailleerde zaken in terechtgekomen , waaronder zaken die al in eerdere verslagen hebben gestaan .
In deze fase is het belangrijker dat men zich concentreert op de beoordeling van de vraag hoe met dit proces het regionaal beleid van de Unie gestuurd kan worden , rekening houdend met het doel , namelijk het verkleinen van de regionale verschillen .
Onze fractie onderstreept het subsidiariteitsbeginsel , de verantwoordelijkheid van de lidstaten en de betekenis van lokale actoren bij het opstellen en het uitvoeren van de programma ' s .
Het is vooral belangrijk het MKB te betrekken bij de voorbereiding en uitvoering van de programma ' s .
Onze fractie vindt het ook van belang dat er meer rekening wordt gehouden met overzeese en andere perifere gebieden en wil de wisselwerking tussen de steden en het platteland vergroten .
Wij zijn tegen een buitensporige bevoogding van het centrale bestuur van de Unie en haar lidstaten , en wij eisen voor het opstellen en het uitvoeren van de programma ' s een vermindering van de bestaande bureaucratie .
Met steun van de Unie is het effect van de gerealiseerde projecten te vaak verzwakt door de langzame besluitvorming en een complex bestuur .
Vaak is er geld toegekend aan projecten die geen enkel blijvend nut voor de regio hadden .
Projecten moeten doeltreffender , flexibeler en succesvoller worden .
Bij de voorbereiding van het verslag was het interessant een debat te voeren over het regionaal beleid van de Unie in het algemeen .
Dat was voor ons als nieuwe leden de eerste keer en het is een zeer interessant proces .
Dit is een zeer goed verslag en onze fractie steunt het dan ook .
Mijnheer de Voorzitter , mijnheer de commissaris , collega ' s , het feit dat het uitstekende verslag van mijn fractiegenote Elisabeth Schroedter niet in de plenaire vergadering behandeld kon worden , terwijl de regionale ontwikkelingsplannen voor de periode 2000-2006 voor de gebieden die onder doelstelling 1 vallen al verscheidene maanden klaar liggen op de kantoren van de Commissie , bewijst dat het Parlement nog steeds niet meer is dan een raadgevende en ondergeschikte instelling .
Hiermee rekening houdend , moeten wij in ieder geval als Parlement eisen dat de communautaire bestekken voor het genoemd tijdvak door ons bestudeerd en behandeld kunnen worden , juist op basis van de richtsnoeren die wij vandaag hebben gepresenteerd .
Wij zijn namelijk van mening dat deze bestekken in de armste of in de minst ontwikkelde gebieden bijzonder geschikt zijn om werkgelegenheid te creëren , waardoor wij ertoe bijdragen om de huidige negatieve tendens op het gebied van de ongelijkheid in de Europese maatschappij om te buigen en stappen vooruit te zetten in de richting van een rechtvaardiger Europa .
Mijnheer de Voorzitter , wij zouden niet moeten vergeten dat de economische en sociale samenhang het belangrijkste strategische doel is van de structuurfondsen en het Cohesiefonds en van de coördinatie van deze fondsen .
Het is onze plicht deel te nemen aan de opstelling van de richtsnoeren en ook aan de evaluatie van de resultaten , omdat wij de vertegenwoordigers zijn van de burgers in het Europa van de burgers en niet alleen in het Europa van de staten en de regio ' s .
Wij stellen vast dat de fondsen een noodzakelijke maar onvoldoende voorwaarde zijn voor het bereiken van economische en sociale samenhang .
Als wij als enige indicator het bruto binnenlands product per hoofd van de bevolking nemen , kunnen wij ons vergissen .
Enkele collega ' s hebben al over de werkloosheid en de dalende demografische ontwikkeling gesproken .
Er zullen verscheidene indicatoren bestudeerd moeten worden , die het ons mogelijk maken een beeld te krijgen van de maatschappelijke toestand en ontwikkeling van de regio ' s die er slechter voorstaan dan de andere .
In enkele verslagen die vandaag aan de plenaire vergadering van het Parlement zijn voorgelegd , wordt duidelijk dat in de 25 meest welvarende regio ' s in Europa de werkloosheid vijf keer zo laag is als in de 25 minst welvarende .
Dat verplicht het Europees Parlement , de commissaris en de Commissie ertoe om vastberaden en strategisch op te treden .
Ik ben het eens met de opvatting dat het Europees Parlement geen gelegenheid heeft gekregen - of zichzelf niet heeft gegeven omdat het aan het eind van de legislatuur was - om over de richtsnoeren te spreken , maar ik geloof niet dat het verslag te laat komt .
Er is een globale bezinning nodig , opdat de nieuwe programma ' s voor doelstelling 1 en de regionale ontwikkelingsprogramma ' s herzien en echt beoordeeld kunnen worden voordat zij operationeel worden .
De programma ' s van de verschillende doelstellingen moeten worden gecoördineerd .
Wij zijn het allen eens over de eis dat het Parlement bij het evalueren van de richtsnoeren , halverwege de looptijd van de programma ' s , ook ook een hoofdrol moet spelen .
Wij zijn immers de vertegenwoordigers van de burgers .
De burgers kunnen niet aanvaarden dat de Europese Unie ogenschijnlijk bureaucratische besluiten neemt .
Zij hebben er behoefte aan dat de politieke dimensie functioneert , dat verantwoordelijkheden zijn afgebakend en dat er met hen gecommuniceerd wordt .
Dat vragen wij vandaag aan de commissaris .
Ik denk eigenlijk dat de commissaris op grond van zijn voorgaande ambt als premier van een regionale regering akkoord zal gaan met het voorstel voor een aantal indicatoren en een strategie ten bate van de sociale en economische samenhang en niet alleen ten bate van de productiviteit .
Mijnheer de Voorzitter , ik steun de hoofdlijnen van het verslag over het beheer van de structuurfondsen en het Cohesiefonds voor de periode 2000-2006 , alsmede de voornaamste aanbevelingen van het verslag , waaronder de aanbeveling dat er steeds een geïntegreerde benadering dient te zijn van de bestedingen van de Europese structuurfondsen en het Cohesiefonds .
Dit veronderstelt een intensieve samenwerking tussen lokale autoriteiten en de nationale regeringen ten aanzien van de wijze waarop deze gelden besteed moeten worden .
De lidstaten worden opgeroepen zich meer toe te leggen op geïntegreerde strategieën om de betrekkingen tussen stad en platteland nieuw leven in te blazen .
Dit punt is van grote betekenis .
Hoewel stadsvernieuwing zeer zeker noodzakelijk is , moeten wij het evenwicht weten te bewaren tussen bevordering van de plattelandsontwikkeling en verbetering van de levensomstandigheden van stadsbewoners .
Wij willen niet bouwen aan een Europa van alleen maar steden .
Bij de ontwikkeling van zowel stedelijke gebieden als plattelandsgebieden in perifere lidstaten hebben de structuurfondsen een cruciale rol gespeeld .
De nadruk lag hierbij op de verbetering van wegen , de waterhuishouding en transportnetwerken.Dit proces zal voortgang vinden in overeenstemming met de financiële richtsnoeren die de EU-regeringsleiders verleden jaar tijdens de Top van Berlijn hebben vastgesteld , en die de steun kregen van het Parlement tijdens zijn vergadering van mei jongstleden .
Belangrijke EU-programma ' s in de periodes tussen 1989 en 1993 en tussen 1994 en 1999 hebben ongetwijfeld bijgedragen aan een verbetering van de concurrentiekracht in perifere lidstaten en doelstelling-1-regio ' s binnen de Europese Unie .
Het is nu zaak de bereikte resultaten te consolideren en een blijvend karakter te verlenen .
Dit moet de perifere landen en de ultraperifere regio ' s , de armste gebieden in Europa , in staat stellen zich te handhaven binnen de nieuwe valutazone van de euro , en ook binnen de steeds groeiende interne markt , die gekenmerkt wordt door vrij verkeer van goederen , personen , diensten en kapitaal .
Belangrijke infrastructuurprojecten zijn onmiskenbaar tot stand gekomen met steun van het Europees Regionaal Fonds en het Cohesiefonds .
We moeten evenwel niet vergeten dat het Europees Sociaal Fonds een zeer belangrijke rol heeft gespeeld bij de ondersteuning van de minder welvarenden in onze samenleving .
Het heeft bijgedragen tot beter hoger onderwijs , tot de financiering van beroepsopleidingen en tot het opzetten van programma ' s voor de bestrijding van jeugdwerkloosheid en langdurige werkloosheid , voor steun aan voortijdige schoolverlaters en voor verbetering van de lees- en schrijfvaardigheid van volwassenen .
Mijnheer de Voorzitter , alhoewel ik het in het verleden vaak helemaal niet eens was met de manier waarop de rapporteur de regionale vraagstukken benaderde , moet ik zeggen dat ik dit keer achter haar sta .
Ik weet niet of ik haar daarmee een hart onder de riem steek en haar aanmoedig op de ingeslagen weg voort te gaan , maar ik wil haar in ieder geval van harte gelukwensen met haar verslag .
Ten tweede wil ik opmerken dat wij de voorkeur hadden gegeven aan opneming van de richtsnoeren in de bijlage van de verordening .
Daar hadden wij trouwens ook om gevraagd , samen met de rapporteur voor de algemene verordening , mevrouw McCarthy .
Helaas is daar niets van terechtgekomen .
De verantwoordelijkheid daarvoor ligt echter niet bij de heer Barnier , maar bij de vorige Commissie .
Ik zeg dit opdat duidelijk is wat het standpunt van het Parlement is .
Ten derde kunnen de richtsnoeren door de band genomen onze goedkeuring wegdragen .
Deze stroken namelijk met de door ons gemaakte opmerkingen en vormen een belangrijk hulpmiddel voor de lidstaten .
In deze richtsnoeren legt de Commissie de klemtoon op duurzame ontwikkeling , verbetering van werkgelegenheid , gelijke kansen en vervoer .
Persoonlijk ben ik het daar volkomen mee eens .
Ik kom echter van een eiland , en als eilandbewoner moet ik mijn beklag doen : de ontwikkeling van de eilanden komt niet aan haar trekken .
Daar wordt niet de noodzakelijke aandacht aan geschonken en helaas is dit niet de eerste keer .
Ik ben nu al vijf jaar lid van dit Parlement en ofschoon ik dit vraagstuk herhaaldelijk te berde heb gebracht , is het uiteindelijk altijd hetzelfde liedje .
Mijnheer de commissaris , wij zullen hierop blijven hameren .
In artikel 158 , lid 1 van het Verdrag van Amsterdam is immers sprake van een geïntegreerd beleid ten behoeve van de eilanden en daarom is het hoog tijd dat de Commissie zich hiermee bezig gaat houden .
Nu heeft , mijnheer de commissaris , echter ook het uur geslagen voor de uitvoering van de programma ' s .
Dat betekent dat ook de lidstaten hun verantwoordelijkheid moeten dragen en hun werk naar behoren moeten doen .
Wat ten slotte onszelf , het Parlement , betreft , wil ik herinneren aan de reeds in mei ondertekende gedragscode tussen het Parlement en de Commissie .
Ik ben er rotsvast van overtuigd dat deze code zal worden nageleefd en het Parlement op de hoogte zal worden gehouden van alle ontwikkelingen bij en details van de uitvoering van de programma ' s .
Mijnheer de Voorzitter , mijnheer de commissaris , waarde collega ' s , ik wil de anderhalve minuut die mij ter beschikking staat graag beginnen met mijn felicitaties aan onze collega Schroedter .
Ik geloof dat velen mij al zijn voorgegaan , maar ze verdient deze felicitaties dan ook , want de openheid en oplettendheid waarmee ze alle voorstellen heeft benaderd , heeft bijgedragen aan de goede kwaliteit van dit verslag .
Er is vandaag al aan deze goede kwaliteit gerefereerd .
Net als de rapporteur betreur ik het dat het Parlement met betrekking tot deze richtsnoeren min of meer in een rijdende trein is gesprongen .
De onderhandelingsprocedure met de lidstaten is immers al zover gevorderd dat het onwaarschijnlijk is dat we met dit verslag directe invloed kunnen uitoefenen .
Dat betreur ik .
Ik denk daarom dat we in het verslag op de situatie moeten vooruitlopen en richtlijnen moeten opstellen voor de herziening die halverwege het jaar 2003 zal plaatsvinden ; sterker nog , dat we zelfs invloed moeten uitoefenen op de tweede programmeringsfase , die na 2003 zal volgen .
Kortom , wat ik wil zeggen is dat we halverwege binnenvallen in de beheerperiode inzake de programmering 2000-2006 .
We moeten ervoor waken dat we de twee grote uitdagingen waar we het hoofd aan moeten bieden , op een routinematige manier benaderen .
De eerste uitdaging is de harmonisering van het beleid inzake ruimtelijke ordening en het beleid inzake regionale ontwikkeling .
Subsidies kunnen de gewenste ontwikkeling niet bewerkstelligen als de infrastructuur of de openbare diensten tekort schieten .
We moeten ons dus de volgende wezenlijke vraag stellen : wat moeten we doen om het beleid van de Unie in overeenstemming te brengen met het aanvullende ruimtelijke beleid van de lidstaten ?
De tweede uitdaging is de uitbreiding , die uiteraard grote gevolgen zal hebben voor de begroting en de geografische situatie .
Ik hoop dat de commissaris aan deze twee uitdagingen het hoofd zal bieden en zich met betrekking tot deze vraagstukken achter ons zal scharen .
Tenslotte wil ik in deze periode van natuurrampen het vraagstuk van de werkgelegenheid en de structuurfondsen ter tafel brengen .
Zoals iedereen weet , heeft iedere lidstaat de taak een deel van de kredieten te herverdelen .
Het moet echter niet zo zijn , zoals de lidstaten kennelijk willen , dat Europa geheel van het toneel verdwijnt .
De burgers en de pers verwijten ons momenteel dat we niet van ons laten horen , terwijl we juist een groot gedeelte van de nationale inspanningen gaan financieren .
Ik denk dat we dit luid en duidelijk moeten kunnen zeggen .
Verder denk ik dat wij ruchtbaarheid moeten gegeven aan de Europese steun die wordt verstrekt voor het herstel van schade die door natuurrampen of ongelukken wordt veroorzaakt .
Ook de lidstaten zelf zouden deze Europese steun onder de aandacht kunnen brengen .
Mijnheer de Voorzitter , nu de financiële en monetaire criteria voorrang krijgen , neemt de ongelijkheid op alle fronten toe .
De Franse deskundigen presenteren nu als meest waarschijnlijke scenario dat de regionale verschillen binnen ieder van de lidstaten zullen toenemen , terwijl ze , mede dankzij de structuurfondsen , tot dusver juist waren afgenomen .
Wij willen bouwen aan een Europa dat in de sociale behoeften voorziet door de bestaansmogelijkheden van de burgers op een gelijk en hoog niveau te brengen .
Om dit Europa te verwezenlijken moeten er meer herverdelingsinstrumenten komen , zoals de structuurfondsen .
Ons voornaamste voorstel is een algemeen geldende belastingheffing op kapitaal .
Met dit geld kunnen we fondsen creëren voor de begeleiding van de harmonisatie op Europees niveau van de stelsels voor sociale zekerheid en arbeidstijdverkorting .
De Commissie presenteert de richtsnoeren niet van harte en is er nogal vaag over .
Het verslag dat vandaag ter tafel is gebracht , geeft de politiek opnieuw de plaats die ze behoort in te nemen .
Het is een eerste stap in de richting van een werkgelegenheidsbeleid en duurzame ontwikkeling .
Om die reden zullen we voor dit verslag stemmen .
Mijnheer de Voorzitter , ook ik wil de rapporteur gelukwensen met zijn uitstekende werk .
De komende jaren heeft Europa waarschijnlijk meer dan ooit behoefte aan passende en duidelijke indicaties voor de programmering en de groei van de economie , om het hoofd te kunnen bieden aan de uitdagingen van de globalisatie en de uitbreiding naar het oosten .
Daarom moet Europa als geheel en elke afzonderlijke lidstaat zijn middelen en mogelijkheden , dus ook de beschikbare structuurfondsen , zo goed mogelijk benutten .
Daarvoor is een Europese Commissie nodig die niet alleen goede bedoelingen toont , maar ook duidelijkere richtsnoeren opstelt en ervoor zorgt dat er zo goed mogelijk wordt gecontroleerd hoe de lidstaten deze fondsen aanwenden .
In Italië bijvoorbeeld , zijn er in de afgelopen jaren problemen geweest bij de besteding van de structuurfondsen , vooral als gevolg van excessieve bureaucratie , gebrekkige voorlichting en geringe betrokkenheid van de lokale economische en sociale actoren .
Ik wil dan ook de volgende twee punten onder de aandacht van de Commissie brengen : ten eerste moeten we in goed overleg proberen om de beslissingen te coördineren en alle lokale en regionale actoren erbij te betrekken , om onevenwichtigheid en ongelijkheid te voorkomen .
Ten tweede moeten de bestuurlijke procedures vereenvoudigd worden en transparant worden gemaakt .
Deze procedures zijn maar al te vaak onnodig lang en ingewikkeld , zodat het voor met name de kleine en middelgrote ondernemingen in Europa moeilijk wordt om gebruik te maken van de structuurfondsen .
Mijnheer de Voorzitter , ter afsluiting wil ik zeggen dat ik het betreur dat er in de mededeling van de Commissie zo weinig aandacht wordt besteed aan de territoriale pacten en vooral aan de bestrijding van de werkloosheid onder vrouwen en jongeren .
Mijnheer de Voorzitter , net als collega Evans is het ook mij een bijzonder genoegen juist over dit onderwerp voor het eerst het woord te mogen voeren in dit Parlement .
Dit geldt vooral omdat ik een gebied in het Verenigd Koninkrijk , de West Midlands , vertegenwoordig , dat tot op heden vooral financiële steun in het kader van doelstelling 2 heeft genoten .
Als wij echter niet oppassen , dreigt het onderhavige verslag neer te komen op de zoveelste opsomming van prachtige denkbeelden , die echter niet voldoende houvast bieden om concrete resultaten op te leveren voor de mensen die ervan zouden moeten profiteren .
Het verslag zelf is vol goede bedoelingen maar mist , zoals zo vaak als het om deze onderwerpen gaat , een duidelijke doelstelling , en lijkt zeer moeilijk uitvoerbaar .
Daarom wil ik namens mijn fractie drie belangrijke amendementen en toevoegingen voorstellen , die geen afbreuk doen aan het voorstel maar het juist relevanter maken voor degenen voor wie het bedoeld is .
Dit zou ik graag willen toelichten .
Ten eerste moeten de structuur- en cohesiefondsen op de juiste wijze worden aangewend .
De ervaring leert ons dat wij , als gekozen vertegenwoordigers van de Europese belastingbetalers , financiële degelijkheid en doorzichtigheid in de besteding van en de controle op de middelen moeten eisen .
Daarom zijn onze amendementen gericht op het realiseren van " waar voor je geld " indicatoren bij de procedures voor het verlenen van subsidies .
Maar al te dikwijls worden grote bedragen gespendeerd aan projecten waarvan de resultaten aan het begin van de programmaperiode noodgedwongen nog onduidelijk zijn .
Maar halverwege of tegen het einde van die periode is het onmogelijk het project te beëindigen als dit niet naar wens verloopt .
In onze toevoegingen aan de tekst vragen wij dan ook dat er wordt voorzien in de praktische mogelijkheid om projecten af te breken , een mogelijkheid die ook dwingend opgelegd moet kunnen worden .
Op die manier zouden wij beschikken over de middelen om een einde te maken aan doorlopende kosten , die dikwijls worden afgewenteld op de belastingbetaler , en aan de helaas diepgewortelde praktijken van geldverspilling .
Tot slot vragen wij om een wijziging in de methode en de afweging bij het toekennen van gelden .
Een grotere rol zou moeten worden toegekend aan de particuliere sector , die kan zorgen voor wat meer werkelijkheidszin bij de besteding van de fondsen .
Ook dient de financiering op een ander type project te worden afgestemd .
Er moet geen prioriteit worden gegeven aan kleinschalige , op inkomsten gerichte projecten , die moeilijk te controleren zijn , maar aan kapitaalinvesteringen , waarvan de resultaten in de meeste gevallen veel duidelijker zichtbaar zijn .
Hiermee wordt tegemoet gekomen aan de reeds herhaaldelijk onderstreepte noodzaak van een grotere transparantie in de besteding van de fondsen .
Tevens wordt de verleiding minder groot om te lang een beroep te blijven doen op de plaatselijke belastingreserves in gebieden waar zulke projecten worden uitgevoerd .
Het Europees Parlement kan hiermee laten zien dat het de noodzaak van hervormingen ernstig neemt .
Indien het Parlement vandaag deze amendementen steunt , zal dit ons een stap verder brengen op de weg naar de verwezenlijking van de historische doelstellingen die aan de instelling van de fondsen ten grondslag lagen .
Het gaat namelijk om het op verantwoorde en duurzame wijze verlenen van financiële steun aan achtergebleven gebieden in de Europese Unie , die hulp nodig hebben om een redelijke levensstandaard te bereiken .
Dat doen we niet door ze simpelweg geld toe te steken maar door concrete stimulansen te scheppen .
Ik doe een dringend beroep op het Parlement deze amendementen te ondersteunen .
Mijnheer de Voorzitter , mijnheer de commissaris , waarde collega ' s , ook ik wil de rapporteur van harte gelukwensen met haar verslag .
Zij heeft daar hard en serieus aan gewerkt .
Het lijdt geen twijfel dat het structuurbeleid en het cohesiebeleid de belangrijkste instrumenten zijn waarover de Europese Unie beschikt om economische groei en vermindering van de economische en sociale ongelijkheden tussen de regio ' s te bewerkstelligen .
Ondanks alle inspanningen worden deze verschillen namelijk maar niet kleiner .
De werkloosheid is zelfs tot een onaanvaardbaar hoog niveau opgelopen .
Als wij datgene wat wij met deze beleidsvormen beogen ook echt in praktijk willen brengen , moeten wij zorgen voor coördinatie en moeten wij ons beleid grondvesten op goed uitgewerkte , slimme richtsnoeren .
Laten wij niet vergeten dat als deze beleidsvormen doeltreffend ten uitvoer worden gelegd , zij voor de betrokken Europese burger zichtbaar worden .
De kwaliteit van het leven zal voor de Europese burger immers verbeteren .
Verder moet bijzondere aandacht worden geschonken aan de verafgelegen gebieden en de eilanden van de Europese Unie .
Deze ondervinden namelijk door hun geografische ligging extra hinderpalen bij hun economische en sociale ontwikkeling , waarbij ik aanteken dat ik natuurlijk niet weet of de Commissie misschien van plan is bruggen te bouwen en onderzeese tunnels te graven om deze gebieden te verbinden met het Europees vasteland .
Tot slot moet het structuurbeleid in zijn geheel soepeler worden gemaakt .
Het moet aangepast kunnen worden aan de steeds wisselende omstandigheden en het hoofd kunnen bieden aan de nieuwe uitdagingen en kansen van het nieuwe millennium , waar wij allen het beste van hopen .
Mijnheer de Voorzitter , er staan onmiskenbaar duidelijke opmerkingen in het verslag van mevrouw Schroedter en daarmee wil ik de rapporteur gelukwensen .
Mijns inziens moeten wij onze bezorgdheid over de oriëntatie en de resultaten van het regionaal beleid van de Unie echter veel sterker uit de verf doen komen .
In telegramstijl wil ik vermelden dat het huidig structuurbeleid de enorme , massale werkloosheid alleen maar groter maakt , in plaats van kleiner .
Het huidig regionaal beleid brengt onherstelbare schade toe aan de landbouw en de landbouwgebieden , met alle dramatische gevolgen van dien voor de werkgelegenheid op het platteland en voor de levensomstandigheden van de boeren in met name het Zuiden .
De regionale verschillen in de landen zelf worden alsmaar groter en groter .
Als wij de gegevens uit het zesde verslag bekijken , zien wij dat in de afgelopen tien jaar de regionale ongelijkheden veelal aanzienlijk zijn toegenomen .
Verder wordt er ternauwernood aandacht geschonken aan de reusachtige problemen van de eilandgebieden in de Unie .
Door een gebrek aan infrastructuur , vervoer , communicatie en energie doet zich daar woestijnvorming voor .
De schuld daarvoor ligt zowel bij het regionaal beleid als , meer in het algemeen , bij het economisch en sociaal beleid van de Unie .
Dit beleid wordt door een groot deel van de Europese bevolking verworpen .
Voor talrijke Europese burgers is het een gevaarlijk beleid , een beleid dat totaal geen rekening houdt met hun belangen .
De nieuwe richtsnoeren zijn helaas van hetzelfde laken een pak .
De toepassing daarvan zal geen enkele verandering kunnen brengen in de bestaande situatie .
Mijnheer de Voorzitter , beste collega ' s , met uw goedvinden wil ik kort het woord nemen om een tweetal punten te belichten die ons in dit verslag opvallen en die van essentieel strategisch belang zijn voor onze visie op de toekomst van de Europese Unie .
In de eerste plaats wil ik het hebben over het essentiële en centrale belang dat wij nog steeds toekennen aan het principe van de economische en sociale samenhang .
Wij maken onze bezorgdheid kenbaar over berichten dat dit doel in de opvattingen van de Commissie aan belang inboet .
Wij vinden de economische en sociale samenhang nog steeds een centraal doel van de Unie .
In de tweede plaats , en hier ben ik het eens met wat ik een collega heb horen zeggen over de problematiek van de eilanden , wil ik de aandacht vestigen op de ultraperifere regio ' s .
Wij zouden graag zien dat bij het behandelen van de problematiek van de ultraperifere regio ' s in de toekomst meer moed aan de dag wordt gelegd , zoals dat ook in mijn land gebeurt met betrekking tot de Azoren en Madeira .
Ik maak tevens van deze gelegenheid gebruik om de Commissie te vragen waarom haar verslag over de ultraperifere regio ' s , waar het Parlement al de nodige tijd op wacht , nog steeds niet klaar is .
Mijnheer de Voorzitter , allereerst wil ik de rapporteur bedanken , ook omdat ze zo vriendelijk is geweest in haar verslag met onze voorstellen rekening te houden .
Mijnheer de Voorzitter , geachte collega ' s , mijnheer de commissaris , met behulp van richtsnoeren willen we de lidstaten duidelijk maken hoe hun programma ' s eruit moeten zien opdat de doelstellingen voor de hervormingen ermee worden bereikt .
De definities die de Commissie hiervoor geeft , zijn echter geen aanknopingspunten , zoals ze bedoeld zijn , maar meer een lijst van mogelijke maatregelen per beleidsvorm .
Ze zouden toch eigenlijk een koers moeten aanduiden en prioriteiten moeten vastleggen !
Ik ben het met de rapporteur eens dat het document van de Commissie helaas te weinig aanbevelingen voor de lidstaten bevat over de manier waarop de administratieve kant kan worden vereenvoudigd .
Ook ik vind dat we bij de onderhandelingen de nadruk moeten leggen op het creëren van een gunstig klimaat voor het arbeidsintensieve midden- en kleinbedrijf .
We moeten zoeken naar andere modellen voor de financiering .
Ik denk daarbij aan regels voor het verstrekken van risicokapitaal en particuliere investeringen , aan steun voor nieuwe ondernemingen , aan nieuwe informatietechnologie en investeringen in innovatieve sectoren .
Ik steun met name een amendement van mijn fractie op punt 10 , waarmee we de particuliere sector op gepaste wijze willen betrekken bij de planning en uitvoering van de projecten .
Ik hoop , mevrouw Schroedter , dat u dit amendement ook met het oog op het subsidiariteitsbeginsel in overweging zou kunnen nemen .
Mijnheer de Voorzitter , mijnheer de commissaris , in de Commissie werkgelegenheid en sociale zaken waren wij unaniem van oordeel dat het steunen van de interventies van de structuurfondsen en het Cohesiefonds , die zouden leiden tot meer kans op werk voor de werklozen en tot gelijke kansen voor man en vrouw , een prioritair en strategisch karakter had .
Het valt te betreuren dat het uitstekende verslag-Schroedter dit oordeel niet in overweging heeft genomen , ondanks het overvloedige bewijsmateriaal - dat wij straks bij het verslag-Berend zullen zien - voor het feit dat deze fondsen de meest achtergebleven regio ' s op schitterende wijze daadwerkelijk helpen bij het inhalen van hun achterstand op de meest ontwikkelde regio ' s in Europa .
Zij maken een groeiproces door , maar dan wel in BBP uitgedrukt .
Ook groeit hun concurrentievermogen , maar de toegenomen rijkdom bereikt niet iedereen , omdat de werkgelegenheid niet stijgt en het verschil in kansen op werk tussen de verschillende regio ' s nog steeds bestaat .
Mijnheer de commissaris , leest u het advies van de Commissie werkgelegenheid en sociale zaken en verleent u er prioriteit aan , want het gaat om het grote probleem van de burgers .
En houdt u bij de herziening en bij de toewijzing van reserves op strategische wijze rekening met de dringende behoefte aan werkgelegenheid , want daar gaat het uiteindelijk om bij de structuurfondsen en het Cohesiefonds .
Mijnheer de Voorzitter , de richtsnoeren moeten juiste oriëntaties geven en bijdragen aan de doeltreffendheid van de programma ' s in de kritieke periode 2002-2006 .
Men moet zorgen voor daadwerkelijke , duurzame ontwikkeling en daadwerkelijke verbetering van de werkgelegenheid , met name van vrouwen en jongeren .
Ook moet men zorgen voor een goed evenwicht tussen het economisch en sociaal beleid en het milieubeleid .
Bijzonder belang moet worden gehecht aan de steeds groter wordende problemen in de steden , aan de handhaving van de werkgelegenheid op het platteland en aan de ondersteuning van de landbouwgebieden .
Natuurlijk moet men ook zorgen voor gelijke ontwikkelingskansen voor de eilanden en de Griekse eilanden .
De helft van de eilanden van de Unie zijn Griekse eilanden .
Artikel 158 van het Verdrag gebiedt ons tot steun aan die eilanden .
Tot slot moet het cohesiebeleid worden versterkt .
Een Europa met grote regionale verschillen qua levensstandaard kan immers noch geloofwaardig , noch levensvatbaar zijn .
Mijnheer de Voorzitter , geachte afgevaardigden , ik heb zorgvuldig en met veel belangstelling geluisterd naar de opmerkingen , kritiek en suggesties die u zojuist tijdens de behandeling van het verslag van mevrouw Schroedter heeft geuit .
Mevrouw de rapporteur , geachte afgevaardigden , iedereen kent de redenen van het oponthoud .
Ik kom hier straks op terug .
Wat deze redenen ook mogen zijn , we hebben dit verslag over de richtsnoeren voor de programma ' s in de periode 2000-2006 vandaag in ieder geval in behandeling genomen , en net als de rest van de Commissie denk ik dat het op het juiste moment komt .
De nieuwe regionale programmering gaat immers nu van start .
Mevrouw de rapporteur , u heeft terecht in herinnering gebracht dat de lidstaten hun prioriteiten op het gebied van de ontwikkeling weliswaar grotendeels kunnen bepalen , maar dat er ook rekening moet worden gehouden met de communautaire prioriteiten die hier zijn besproken en goedgekeurd .
De programma ' s worden immers medegefinancierd door de Europese Unie en zo kan de communautaire dimensie van de economische en sociale samenhang worden versterkt .
Velen hier hebben het belang daarvan overigens benadrukt .
Daarom , geachte afgevaardigden , wil ik eerst terugkomen op de rol en de structuur van de richtsnoeren alvorens ik inga op de belangrijkste opmerkingen en kritiekpunten van de rapporteur en de afgevaardigden .
Wat de rol en de structuur van deze richtsnoeren betreft , hebben voorzitter Hatzidakis , mevrouw de rapporteur en mevrouw McCarthy in herinnering gebracht dat deze richtsnoeren de nationale en regionale autoriteiten moeten helpen bij de voorbereiding van hun programmeringsstrategie voor ieder van de doelstellingen 1 , 2 en 3 van de structuurfondsen en bij het vaststellen van de relatie tussen deze doelstellingen en het Cohesiefonds .
Bij de uitvoering van de programma ' s en het huidige communautaire beleid inzake de structurele interventies moeten wij als Commissie onze prioriteiten kenbaar maken en rekening houden met ervaringen uit het verleden .
Deze prioriteiten hebben als doel de communautaire interventies zo effectief mogelijk te laten plaatsvinden , zoals velen van u wensen , waarbij te zijner tijd , mijnheer Bradbourn , de nog resterende werkingsmiddelen moeten worden aangewend .
Deze werkingsmiddelen moeten bijdragen aan een optimaal en doelmatig gebruik van de Europese publieke middelen , zowel op nationaal als op regionaal niveau .
Mijnheer Seppänen , wat betreft het nationale niveau wil ik u hier graag wijzen op de relatie met het Cohesiefonds .
Dit is wat ik wilde zeggen over het doel van deze richtsnoeren .
Geachte afgevaardigden , ik wil het nu hebben over de inhoud van de richtsnoeren .
In de richtsnoeren wordt er , zoals u weet , uitgegaan van drie strategische prioriteiten .
Uw rapporteur heeft deze prioriteiten zeer helder en tegelijkertijd hartstochtelijk in haar betoog in herinnering gebracht .
De eerste prioriteit is de verbetering van het concurrentievermogen van de regionale economieën , die ertoe moet leiden dat in alle sectoren , maar met name in de privésector , zoals de heer Berend zojuist heeft gezegd , het maximum aantal daadwerkelijke , solide en duurzame arbeidsplaatsen wordt gecreëerd .
Alle regionale economieën moeten concurrerend worden .
Dit geldt met name voor Wales , mijnheer Evans , maar ook voor de economieën van afgelegen en daardoor achtergestelde Europese regio ' s , zoals de perifere , de insulaire en natuurlijk de ultraperifere regio ' s , die het verst van ons continent verwijderd zijn .
Een aantal afgevaardigden heeft zojuist aangegeven dat deze regio ' s kennelijk over het hoofd zijn gezien .
Wat deze regio ' s betreft , kan ik de heer Ribeiro i Castro antwoorden dat ik de bestuurders van ieder van deze ultraperifere regio ' s heb aangeschreven en de Commissie heb verzocht de publicatie van haar verslag nog enkele weken uit te stellen .
We hebben de memoranda van de regeringen van de ultraperifere regio ' s pas heel laat ontvangen .
Ik wil dit punt niet zozeer als excuus als wel bij wijze van verklaring onder uw aandacht brengen .
We moeten deze memoranda in overweging nemen en zeer grondig bestuderen .
Ik was zelf aanwezig bij de ontmoeting die we 23 november met de ultraperifere regio ' s hadden .
We zijn binnen het College van mening dat we nog enkele weken extra nodig hebben om een verslag te kunnen voorleggen waarin de zeer ernstige problemen en de verwachtingen van deze ultraperifere regio ' s goed tot uiting komen .
Ik dank u hartelijk voor uw begrip hiervoor .
Dit is dus wat ik kwijt wilde over de eerste prioriteit inzake het concurrentievermogen van de regionale economieën .
De tweede prioriteit heeft betrekking op het verbeteren van de sociale samenhang en de werkgelegenheid , met name door een beter gebruik te maken van het arbeidspotentieel .
Velen van u hebben deze tweede prioriteit benadrukt .
Ik wil overigens geen rangorde in de prioriteiten aanbrengen .
Geachte afgevaardigden , de verschillen tussen de landen worden kleiner , wat aantoont dat het Cohesiefonds zijn doel dient .
Tegelijkertijd moeten we echter constateren dat de verschillen in werkloosheidpercentages tussen de 15 à 20 rijkste regio ' s enerzijds en de 15 à 20 armste of meest kansarme regio ' s anderzijds toenemen .
Mevrouw de rapporteur , u heeft in uw verslag van dit verschijnsel gewag gemaakt .
Deze ontwikkeling kan niet worden gerechtvaardigd en is ontoelaatbaar ; dat is ook mijn persoonlijke mening .
Ze strookt niet met mijn ideeën over de Europese eenwording en het regionaal ontwikkelingsbeleid .
Ik wil daarom , voor zover dit in mijn vermogen ligt en met uw steun , alle kredieten waarvoor ik verantwoordelijk ben aanwenden voor een betere samenhang op sociaal , humanitair en geografisch gebied .
Dit geldt met name voor de gebieden waarop deze samenhang ontbreekt .
Ik heb hier al eens eerder gesproken over een Europa van twee snelheden , dat wil zeggen een Europa van de dure woonwijken en een Europa van de arme buitenwijken .
De derde doelstelling heeft betrekking op de ontwikkeling van stad en platteland in het kader van een evenwichtig territoriaal beleid .
In de richtsnoeren worden overigens twee horizontale beginselen in overweging genomen : de plattelandsontwikkeling en het beginsel van de gelijke kansen .
Tot de plattelandsontwikkeling , mevrouw de rapporteur , reken ik ook het vraagstuk van het duurzaam vervoer .
Aan dit vervoer hecht ik persoonlijk al geruime tijd veel belang , aangezien ik in mijn land minister van milieuzaken ben geweest .
Het tweede horizontale beginsel heeft met name betrekking op de gelijkheid van kansen tussen man en vrouw in het kader van de Europese werkgelegenheidsstrategie en de EMU .
Ik wil tenslotte ingaan op de zorgen die hier zijn geuit , met name door u , mevrouw de rapporteur .
Ik wil erop wijzen dat we in deze richtlijnen het belang en de formulering benadrukken van de geïntegreerde strategieën inzake ontwikkeling en omschakeling .
Van alle prioriteiten bieden deze strategieën de beste kansen op synergie , en het is zeer waarschijnlijk dat er daadwerkelijk maatregelen genomen worden en een gedecentraliseerd partnerschap wordt opgezet .
U heeft aangegeven dat u bang bent dat er onvoldoende naar dit partnerschap wordt verwezen .
In punt 5 van deze richtsnoeren wordt dit partnerschap echter duidelijk genoemd en ik wil op uw verzoek hier nog graag in herinnering brengen dat dit partnerschap voor mij een instrument is om de plaatselijke verstandhouding te verbeteren , zowel in de publieke sector - ik doel hiermee op de afgevaardigden - als in de sociaal-educatieve sector , de verenigingen en de privésector .
Ik ben lang genoeg vertegenwoordiger van een regio in mijn land geweest om dit in alle oprechtheid te kunnen zeggen .
Het gaat om een gedecentraliseerd partnerschap .
In dit verband wil ik in antwoord op de vraag van mevrouw Angelilli de territoriale pacten niet onvermeld laten .
Deze pacten vormen immers een van de manieren om dit gedecentraliseerde partnerschap te bewerkstelligen .
Dit zijn de redenen waarom de richtsnoeren volgens thematische prioriteiten gepresenteerd zijn .
Ze moeten immers vanuit de verschillende doelstellingen en op verschillende niveaus , afhankelijk van de specifieke situatie van ieder van de lidstaten en de regio ' s , in overweging worden genomen .
Geachte afgevaardigden , ik wil nu snel reageren op een aantal opmerkingen die hier zijn gemaakt , in eerste instantie met betrekking tot de procedure .
Uw Parlement is inderdaad pas laat geraadpleegd .
Ik wil u echter graag het volgende in herinnering brengen .
De voorlopige richtsnoeren werden in februari 1999 door de Commissie goedgekeurd volgens een nieuwe procedure die de presentatie van het commentaar op deze tekst moest vereenvoudigen .
Mijn voorganger Monica Wulf-Mathies heeft die tekst toen onmiddellijk aan het Parlement voorgelegd .
Vanwege de naderende Europese verkiezingen konden de richtsnoeren echter pas na de definitieve goedkeuring van de tekst in juli 1999 door uw Parlement in behandeling worden genomen .
Nu ik hier in uw midden ben , geachte afgevaardigden , wil ik u verzekeren dat uw opmerkingen daadwerkelijk in overweging worden genomen bij de onderhandelingen over de programma ' s , die zich voor meeste lidstaten pas in het eerste stadium bevinden .
Voorzitter Hatzidakis had me over deze kwestie vragen gesteld .
Ik kan u bovendien verzekeren dat de Commissie bij de tussentijdse herziening rekening zal houden met het in het verslag uiteengezette standpunt van dit Parlement .
Het Reglement voorziet hier overigens ook in .
Wat de kern van de zaak betreft , dat wil zeggen de rol van de richtsnoeren , heeft u benadrukt , mevrouw de rapporteur , dat er richtlijnen moeten worden opgesteld met een aantal vaak zeer nauwkeurig omschreven Europese doelstellingen .
Ik zal ze hier niet allemaal citeren : de verwezenlijking van intersectoraal beleid , de vergroting van de doelmatigheid van het gebruik van de publieke fondsen , de steun aan verschillende partners om gezamenlijk regionale of nationale programmeringplannen op te stellen , enzovoort .
De Commissie neemt er nota van , maar een aantal van deze richtsnoeren of vraagstukken heeft eerder betrekking op andere documenten , zoals het Vademecum of het methodologisch werkdocument .
Ik wil tenslotte reageren op enkele vermeende gebreken die door de rapporteur aan de kaak zijn gesteld .
Zo zouden de aanbevelingen die in de richtsnoeren worden gedaan niet specifiek genoeg zijn .
Deze bewering in het verslag moet in het licht worden gezien van de onderhandelingen die het afgelopen voorjaar werden gevoerd .
De Commissie heeft zich gehouden aan de tekst van artikel 10 van de algemene verordening van de structuurfondsen , waarin letterlijk staat dat deze voor de lidstaten bestemde richtsnoeren een algemeen indicatief karakter moeten hebben en gebaseerd moeten zijn op het overeengekomen , relevante communautaire beleid ..
Verder is het zo dat de richtsnoeren de programmering en de evaluaties ex ante , met behulp waarvan de prioriteiten en de doelmatigheid van deze programma ' s gedetailleerd moet worden beschreven , niet kunnen vervangen .
Wat betreft de richtsnoeren voor de ontwikkeling van stad en platteland heeft u benadrukt , mevrouw de rapporteur , dat volgens u de stedelijke ontwikkeling niet voldoende in overweging is genomen .
Ik ben een andere mening toegedaan .
Ik wil hier nogmaals benadrukken dat de Commissie veel waarde hecht en zal blijven hechten aan de stedelijke dimensie van het cohesiebeleid .
Ik heb dit overigens onlangs nog aan alle met stedelijk beleid belaste ministers op een bijeenkomst in Tampere laten weten .
Wat de ontwikkeling van het platteland betreft , hebben enkele afgevaardigden , waaronder mevrouw Redendo Jiménez , laten weten dat de richtsnoeren beantwoorden aan de dubbele doelstelling van uw rapporteur , namelijk enerzijds een sterke landbouwsector met meer concurrentie in de plattelandsgebieden en anderzijds het behoud van het milieu en de cultuurhistorische waarde van het Europese platteland .
Er moet evenwel worden benadrukt dat de richtsnoeren waarover wij hier spreken geen betrekking hebben op de structuurfondsen .
In de doelstellingen 1 en 2 van deze fondsen staat immers dat diversificatie van de plattelandsgebieden prioriteit heeft .
Wat het evenwicht van deze zones betreft , mogen we niet vergeten dat er een nieuw beleid voor de plattelandsontwikkeling bestaat , dat door de EOGFL-afdeling " Garantie " wordt medegefinancierd .
Dit beleid moet de hervorming van de Europese landbouw stimuleren en de multifunctionele dimensie van de landbouw steunen .
Ik wil in dit stadium aangeven dat ik hoop dat dit beleid zal worden geïntegreerd in de programmering van de plattelandszones van doelstelling 2 , zoals de EOGFL-afdeling " Oriëntatie " is geïntegreerd voor de regio ' s van doelstelling 1 .
Ik heb in ieder geval begrepen dat uw Commissie landbouw en plattelandsontwikkeling wat dit punt betreft zeer oplettend is .
Alvorens mijn betoog af te sluiten , wil ik de heer Savary laten weten dat we morgen een bijzonder debat zullen voeren over de gevolgen van de stormen die met name Frankrijk , Oostenrijk en Duitsland de afgelopen weken hebben getroffen .
Verder zullen we met mijn collega De Palacio opnieuw spreken over de lessen die we moeten trekken uit het probleem van olie die op de Franse kusten is aangespoeld .
Ik wil u mijn mening niet onthouden , geachte afgevaardigde , en deze komt in hoofdlijnen overeen met hetgeen u in uw aanbeveling zegt over de wijze waarop we deze olievlek kunnen bestrijden in het kader van doelstelling 2 .
Ik wil erop wijzen dat de Commissie morgen de kaart voor de zone-indeling van doelstelling 2 voor Frankrijk , Zweden , Oostenrijk en Luxemburg zal goedkeuren .
Hiermee hebben we een instrument in handen om aan het werk te gaan in het merendeel van de departementen die door deze stormen getroffen zijn .
Om die reden zal ik mij morgen overigens persoonlijk naar twee Franse departementen begeven die zwaar door deze stormen getroffen zijn .
Tot slot - dank u voor uw begrip , mijnheer de Voorzitter - wil ik de rapporteur van harte danken voor het uitstekende werk dat zij en haar commissie verzet hebben .
Ik wil haar laten weten dat ik , ondanks enkele meningsverschillen , zeer tevreden ben over de rol van de richtsnoeren .
We hebben erover gesproken en ik heb getracht mijn mening hierover te verduidelijken .
Ik ben verder erg ingenomen met de steun die dit Parlement de Commissie heeft geboden bij de uitwerking van de richtlijnen die nu aan de lidstaten zijn voorgelegd .
Deze lidstaten kunnen nu hun eigen programma ' s voorbereiden .
Het doet me genoegen dat dit concept is gebaseerd op een aantal goede werkwijzen die gebaseerd zijn op de ervaring die bij de programma ' s uit de periode 1994-1999 is opgedaan .
Ik zie hierin een goed voorteken van een vruchtbare samenwerking tussen onze beide instellingen bij het van start gaan van de programmering 2000-2006 .
Uitgangspunt vormt een goede , gezamenlijke en geconsolideerde werkwijze op basis van de gedragscode tussen onze instellingen .
Mijnheer Hatzidakis , ik zal er goed op toezien dat deze gedragscode niet geschonden wordt .
Het debat is gesloten .
De stemming vindt morgen om 12.00 uur plaats .
 
Sociale en economische situatie en ontwikkeling van de regio ' s in de Unie Aan de orde is het verslag van de heer Berend ( A5-0107 / 1999 ) , namens de Commissie regionaal beleid , vervoer en toerisme , over het zesde periodieke verslag van de sociale en economische situatie en de ontwikkeling van de regio ' s in de Europese Unie ( SEC ( 1999 ) 66 - C5-0120 / 1999 - 1999 / 2123 ( COS ) ) .
Mijnheer de Voorzitter , mijnheer de commissaris , dames en heren , geachte collega ' s , het zesde periodieke verslag bevat een volledige en gedetailleerde beschrijving van de economische en sociale situatie en van de ontwikkeling in de regio ' s van de Unie .
Het is volgens mij een degelijke basis voor het uitwerken van de prioriteiten van de Unie voor het structuurbeleid .
Het verslag toont aan dat de armste regio ' s , wat hun bruto binnenlands product per hoofd van de bevolking betreft , dichter bij het peloton zijn gekomen .
Dit proces heeft zich ook voortgezet .
Dit is voor een groot deel aan de structuurfondsen te danken , ook al is de kloof tussen de armste en de rijkste gebieden nog steeds diep .
Door de middelen uit de structuurfondsen hebben we de grootste verschillen in welvaart weg kunnen werken .
Het verschil tussen het laagste en het gemiddelde bruto binnenlands product is in de afgelopen tien jaar met tien procent gedaald .
Daarvan hebben met name de vier cohesielanden en de vijf nieuwe deelstaten van de Bondsrepubliek geprofiteerd .
Helaas is deze ontwikkeling in heel Europa vooral gebaseerd op de groei van de productiviteit , en slechts in beperkte mate van de werkgelegenheid .
Daarom vragen we de Commissie en de lidstaten in de toekomst ook de nodige aandacht te besteden aan de gevolgen van de maatregelen voor de werkgelegenheid .
Een groot deel van de subsidies is gebruikt - en wordt nog steeds gebruikt - om te investeren in rationalisaties en moderniseringen .
Daarmee wil men de productiviteit van de factor arbeid verhogen .
Helaas heeft dat de gevolgen van het structuurbeleid voor de werkgelegenheid navenant afgezwakt .
Dat is geen waardeoordeel , maar wel een feit .
In het verslag wordt echter ook aangetoond dat de regionale verschillen op de arbeidsmarkt zelfs groter geworden zijn .
In de 25 zwakste regio ' s ligt de werkloosheid nu bij 24 % .
Tien jaar geleden was dat nog 4 % lager , dus 20 % .
In de 25 sterkste regio ' s , en dat wil ik ook eens zeggen , ligt de gemiddelde werkloosheid nu bij 3,6 % ; tien jaar geleden was dat 2,5 % , - dat is een toename van slechts 1,1 % .
We zien ook dat 50 % van de werkloosheid structurele werkloosheid is .
Daarom moet de conclusie van dit verslag zijn dat we de concurrentiepositie van het bedrijfsleven moeten versterken en dat we in het structuurbeleid de nadruk moeten leggen op het bevorderen van een infrastructuur waar het bedrijfsleven direct van profiteert .
Deze volgorde is tegelijkertijd ook de volgorde van de prioriteiten .
In dit verband - en dat moet ook meteen worden gezegd - moeten we vooral ook de maatregelen noemen voor de herscholing en bijscholing van de werknemers .
Bovendien moeten we meer aandacht besteden aan het potentieel van de ondernemers in het midden- en kleinbedrijf .
We moeten ook onze dienstverlening aan het midden- en kleinbedrijf verbeteren .
Een andere conclusie uit het verslag is dat we de middelen alleen maar doelmatig kunnen gebruiken als we deze ontwikkelingsmaatregelen goed coördineren met een hele reeks andere maatregelen ten gunste van de middenstand en van jonge ondernemers .
Dat is volgens mij een heel belangrijk punt .
In de conclusies van dit verslag wijzen we de Commissie erop dat de rechtsgrondslag voor de samenwerking tussen de regio ' s , de lidstaten en de kandidaat-landen moet worden versterkt .
We wijzen er ook op dat een evenwichtige begroting een absolute voorwaarde is voor het welslagen van de Economische en Monetaire Unie en voor de uitbreiding naar het oosten .
We vragen de lidstaten die nog geen bruikbare kaart hebben voorgelegd met de gebieden die voor deze subsidies in aanmerking komen , dit alsnog te doen , en wel meteen .
We verwachten van de Commissie natuurlijk ook dat ze de operationele programma ' s van de regio ' s voor de nieuwe ontwikkelingsperiode 2000-2006 zo snel mogelijk toetst aan de resultaten van dit zesde periodieke verslag .
Ze moet alles in het werk stellen om ervoor te zorgen dat deze ontwikkelingsperiode zonder enige vertraging kan beginnen .
Mijnheer de Voorzitter , mijnheer de commissaris , waarde collega ' s , dit zesde periodieke verslag over de situatie en sociaal-economische ontwikkeling van de regio ' s van de Europese Unie betekent een belangrijke stap voorwaarts in de analyse van regionale gegevens .
Bovendien brengt het verslag de vorderingen onder de aandacht die sinds het verschijnen van het vijfde periodieke verslag op dit gebied zijn geboekt .
Toch denk ik dat er een verkeerde voorstelling van zaken wordt gegeven als men stelt dat de gemiddelde regionale ontwikkelingsniveaus in Europa steeds meer naar elkaar toegroeien .
Helaas is dit wel de boodschap die ons vaak in de pers en ook bij sommige redevoeringen wordt voorgeschoteld .
In het verslag van de Commissie wordt deze constatering goeddeels gerelativeerd , met name als het gaat om de sociaal-economische situatie waarin sommige regio ' s van de Unie verkeren .
Deze situatie gaat me bijzonder aan het hart .
Ik heb het over de Franse overzeese gebiedsdelen en , meer in het algemeen , over de ultraperifere regio ' s .
Het doet me dan ook genoegen dat de Commissie regionaal beleid , vervoer en toerisme een van mijn amendementen heeft aangenomen waarin de Commissie wordt verzocht een speciaal hoofdstuk van haar volgende verslag over de cohesie te wijden aan de bijzondere situatie van de ultraperifere regio ' s , en met name aan de analyse van de gevolgen van de maatregelen die binnenkort worden aangenomen in het kader van de toepassing van het nieuwe artikel 299 , lid 2 van het Verdrag van Amsterdam .
Ik ben tenslotte van mening dat in het zesde periodieke verslag interessante argumenten staan voor een daadwerkelijk duurzame en evenwichtige ontwikkeling van het Europese grondgebied , met name omdat het verslag recht doet aan het belang van de relatie tussen het centrum en de periferie van Europa .
Ook al wil de Commissie het nog niet al te expliciet zeggen , uit haar periodieke verslag blijkt dat ze snel een polycentrische ontwikkeling van de communautaire ruimte wil stimuleren via de verschillende vormen van structureel beleid van de Unie en in het kader van de ontwikkeling die door het SEC in gang is gezet .
Mijnheer de Voorzitter , de Fractie van de Partij van de Europese Sociaal-Democraten in dit Parlement gaat akkoord met het verslag dat de heer Berend zojuist heeft toegelicht .
Wij complimenteren de rapporteur daarmee en dat geldt zowel voor de kwaliteit van de conclusies als voor de getoonde flexibiliteit waardoor in de commissie van verschillende fracties afkomstige amendementen in de tekst konden worden opgenomen .
Er moet aan herinnerd worden dat ons globaal concurrentievermogen 81 % bedraagt van dat van de Verenigde Staten en dat genoemd cijfer alleen verbeterd kan worden indien het concurrentievermogen van onze concurrentie-eenheden , de regio ' s , toeneemt .
En dat terwijl de technologische ontwikkeling , de economische globalisering en onze problemen - de uitbreiding en de eenheidsmunt - van de regio ' s , maar ook van de bedrijven en de individuen een nog grotere inspanning vereisen op het vlak van de concurrentie .
Het zesde verslag van de Europese Commissie reikt zeer waardevolle conclusies aan .
Ik zal kort ingaan op twee conclusies die ook al genoemd zijn door de rapporteur en waarvan er één positief is en één negatief .
De eerste conclusie is dat er op het vlak van de territoriale en sociale samenhang belangrijke vooruitgang is geboekt in de hele Unie en dat de communautaire fondsen een belangrijke , ofschoon geen doorslaggevende factor zijn geweest bij het verminderen van de regionale ongelijkheden .
De negatieve conclusie luidt dat deze grote inspanning doelmatiger is geweest voor het nader tot elkaar brengen van het BBP en de productiviteit van de Europese regio ' s dan voor het niveau van de werkgelegenheid in de regio ' s .
Het is dus nodig de structurele financiering meer te koppelen aan het scheppen van arbeidsplaatsen .
Dat is voor de komende periode , mijnheer de Voorzitter , het eerste gebod .
Daarom vraag ik mijn illustere collega ' s , mijnheer de Voorzitter , dit verslag goed te keuren .
En net als andere collega ' s vraag ik de Commissie ten zeerste rekening te houden met de conclusies in dit zesde periodieke verslag bij de programmering voor de periode 2000-2006 .
Mijnheer de Voorzitter , mijnheer de commissaris , waarde collega ' s , om te beginnen wil ik de rapporteur bedanken voor het goede werk en de zakelijke manier waarop hij rekening heeft gehouden met de amendementen tijdens de behandeling in de commissie .
Het zesde periodieke verslag legt een fundament voor het evalueren van de mate waarin de doelstellingen van het regionaal beleid van de Unie zijn gerealiseerd .
Het verslag toont aan dat de groei ondanks alle inspanningen onevenwichtig is .
In de centrale delen van Europa duurt de zeer snelle groei voort .
De sterke centra groeien ook voortdurend sneller dan het Europese gemiddelde , terwijl veel Zuid-Europese en noordelijke regio ' s zich aanzienlijk langzamer ontwikkelen .
Er is nu een grondige analyse nodig om uit te zoeken waarom het regionaal beleid niet in alle regio ' s het gewenste resultaat oplevert .
Is de bureaucratie de oorzaak of is er onvoldoende rekening gehouden met de verschillen tussen de regio ' s , met lange afstanden , een te koud of te warm klimaat , een lage bevolkingsdichtheid en moeilijke omstandigheden ?
Hoe kan de Unie een zodanig antwoord vinden op de uitdagingen van de mondiale ontwikkeling , dat de minder ontwikkelde landen de ontwikkeling bij kunnen houden ?
Het is ook van belang goed te bekijken wat de effecten van de uitbreiding van de Unie zijn op de structuurfondsen en de ontwikkeling van de perifere regio ' s in de Unie .
De lidstaten moeten ook hun verantwoordelijkheid kennen .
Enkele lidstaten hebben het toenamebeginsel geschonden en de nationale regiofondsen verkleind toen de regionale steun van de Europese Unie toenam .
Dit heeft het succes van het regionaal beleid afgeremd .
Voortaan moet ook worden nagedacht over de ontwikkeling van de indicatoren , zodat men op tijd gerichte maatregelen op de juiste plaats kan nemen .
Er is bijvoorbeeld onvoldoende rekening gehouden met de onbeheersbare migratiestromen .
Ook in dit verband moet de doorslaggevende betekenis van het MKB als werkverschaffer en motor van de regionale ontwikkeling worden onderstreept .
Van bijzonder groot belang is de overdracht van de nieuwste technologie en specialistische kennis aan bedrijven in regio ' s die zich minder snel ontwikkelen .
Onze fractie steunt de aanneming van dit verslag .
Mijnheer de Voorzitter , mijnheer de commissaris , collega ' s , het regionaal beleid van de Europese Gemeenschap is er tot nu toe niet in geslaagd de bestaande inkomensverschillen per hoofd van de bevolking significant te verminderen .
De situatie is zo ernstig dat er heden ten dage zelfs in de Europese Unie een duidelijke relatie bestaat tussen werkloosheid en armoede , zoals aangetoond door het zeer zorgwekkende feit dat de werkloosheid gemiddeld 23,7 % is in de gebieden die het meest getroffen worden door dit probleem .
Dat zijn gebieden die samenvallen met arme gebieden , daar in de 25 gebieden met de minste werkloosheid , die overeenkomen met de rijke gebieden , de werkloosheid nog geen 4 % bedraagt .
Gezien deze situatie moet in het door het Parlement goed te keuren verslag duidelijk de noodzaak staan van maatregelen die op onmiskenbare wijze gericht zijn op het bestrijden van de relatieve armoede en de werkloosheid .
Maatregelen als de juiste toepassing van de gelden van de structuurfondsen - die in dit verband door middel van een gecentraliseerd overheidsbeleid vaak slecht worden uitgegeven - , de modernisering van de telecommunicatie en de verbindingen - met name door het integreren van de minder ontwikkelde gebieden in de trans-Europese spoornetwerken tegen het jaar 2007 - , het respecteren en het ontwikkelen van de hulpbronnen en de mogelijkheden van de landbouw en de visserij in die landen - die vaak juist overvallen worden door het beleid van de ongevoelige Europese Unie - , het bevorderen van een actief beleid voor het creëren van werkgelegenheid - bij voorkeur voor vrouwen en jongeren .
Slechts door het vastberaden toepassen van dergelijke maatregelen kan de sociale en territoriale ongelijkheid verdwijnen die niet het product is van onvermijdelijke historische breuken , maar het resultaat van marginalisering en een economisch beleid met averechtse effecten .
Mijnheer de Voorzitter , mijnheer de commissaris , de heer Berend volgt in zijn verslag volledig de strategie van de Europese Commissie , hij legt de nadruk uitsluitend op het verbeteren van de concurrentiepositie .
De primaire doelstellingen van de structuurfondsen , zoals het creëren van meer werkgelegenheid , het bevorderen van gelijke kansen , werkelijk duurzame werkgelegenheid en ontwikkeling , worden slechts in de kantlijn genoemd .
Deze visie lijkt me niet gerechtvaardigd , en ik hoop werkelijk dat deze punten in het zevende periodieke verslag wat meer aan bod zullen komen .
Dat betekent niet dat ik geen oog heb voor het belang van een sterke concurrentiepositie , vooral ook omdat ik zelf ondernemer ben in een doelstelling-1-regio , namelijk Brandenburg , in de Bondsrepubliek Duitsland .
Ik ken de zorgen en angsten van ondernemers in het midden- en kleinbedrijf dus wel degelijk .
In de doelstelling-1-regio ' s moeten we absoluut zorgen voor begeleidende maatregelen met een beperkte looptijd , en wel maatregelen om werkgelegenheid te creëren , vrouwen te steunen in het beroepsleven en het makkelijker te maken om als zelfstandig ondernemer aan de slag te gaan .
De programma ' s van de structuurfondsen kunnen al deze maatregelen nog doelmatiger maken .
Het bevorderen van de concurrentiepositie van de ondernemingen alleen kan de gewenste cohesie op het gebied van de economische en sociale ontwikkeling nooit tot stand brengen , want aan de voorwaarden voor een spontane en duurzame ontwikkeling is in deze gebieden van doelstelling 1 niet voldaan .
We weten allemaal dat economische groei alleen de werkgelegenheid niet verhoogt .
Dat blijkt ook uit het feit dat het bruto binnenlands product met ten minste 3 % moet stijgen voor er ook maar één nieuwe baan ontstaat .
Als we ons uitsluitend concentreren op een economisch beleid op basis van het aanbod , komen we er nooit uit .
En als we dat al doen moeten we hoofdzakelijk investeren om de capaciteit uit te breiden , en minder om te rationaliseren .
We moeten dat absoluut combineren met een economisch beleid op basis van de vraag .
Pas dan hebben we een kans om de sociale situatie in deze gebieden te verbeteren .
De situatie in de verschillende regio ' s loopt heel sterk uiteen .
Dat betekent dat er ook heel wat begeleidende maatregelen nodig zijn om daar resultaten te bereiken .
Ik denk daarbij aan maatregelen op het gebied van de beroepsopleiding , van de bijscholing , van de terugkeer op de arbeidsmarkt van personen die al uit het productieproces waren verdreven , aan flexibelere regels voor de werktijd en de organisatie van het werk , zodat we veel beter rekening kunnen houden met persoonlijke en sociale aspecten en misschien ook de positie van de vrouw op de arbeidsmarkt kunnen verbeteren .
Mijnheer de voorzitter , mijn complimenten aan de rapporteur voor zijn grondige verslag .
De hoofddoelstelling van de structuurfondsen is het vergroten van de sociale en economische cohesie tussen de regio ' s in de Europese Unie .
Middels het stimuleren van investeringen van uiteenlopende aard , tracht de Europese Unie een stijging van het BBP per inwoner en vergroting van de werkgelegenheid te realiseren .
Uit het zesde periodieke verslag over de regio ' s kan men voorzichtig opmaken dat deze stimulansen niet altijd het gewenste effect hebben .
De inspanningen gericht op de stijging van het BBP per inwoner in de doelstelling-1-regio ' s , resulteert niet altijd in die stijging .
Niet echt een voldoeninggevend resultaat over een periode waarin , zeker de laatste jaren , economische opgang aan de orde was .
Zoals de rapporteur aangeeft , zijn daarnaast de effecten van de structuurmaatregelen gering wat de werkgelegenheid betreft .
Enige terughoudendheid over de effectiviteit van communautaire steun is dan ook op zijn plaats .
Ook de constatering dat de verschillen tussen de regio ' s binnen lidstaten soms zelfs toenemen , roept serieuze vragen op .
Mijnheer de Voorzitter , het lijkt mij daarom zinvol en noodzakelijk de aandacht , juist waar het de stimulering van de werkgelegenheid betreft , zowel te richten op de nationale als op de regionale overheden .
Zij zijn het immers die de meeste kennis van de onder hun verantwoordelijkheid vallende regio ' s bezitten .
Door hen op maat gesneden plannen voor de betreffende regio ' s te laten ontwikkelen en daaraan , indien noodzakelijk , financiële steun toe te kennen , kan een hoger rendement worden behaald .
En dat is toch uiteindelijk het doel .
Ik stem er daarom graag mee in dat de Commissie de praktische uitwerking en de uitvoering van maatregelen aan de lidstaten en regio ' s gaat overlaten .
Het is , daarbij aansluitend , wellicht ook zinvoller om , inzake de financiële steun aan regio ' s , sowieso meer gewicht bij de lidstaten te leggen .
Door het verleggen van de criteria van de regio ' s naar de lidstaten voorkomen we een hoop toekomstige problemen .
Tenslotte wil ik de aandacht vestigen op de positie van de Midden- en Oost-Europese landen .
Uit het verslag blijkt dat zij over het algemeen een grote achterstand op de landen van de Europese Unie hebben , met name op het vlak van het BBP per inwoner .
Met de geplande toetreding binnen afzienbare tijd van een groot aantal van deze landen is het dringende noodzaak het huidige structuurbeleid te herzien .
Ik wil bij deze , in navolging van anderen , de Commissie dan ook oproepen spoedig voorstellen voor een hervorming in te dienen .
Mijnheer de Voorzitter , geachte collega ' s , mijnheer de commissaris , ik heb dit verslag nauwkeurig bestudeerd , en de conclusie is ongetwijfeld dat het doel van het structuurbeleid slechts ten dele bereikt is .
De verschillen tussen de regio ' s zijn bijvoorbeeld eerder gegroeid dan gekrompen , al groeien de lidstaten zelf eerder naar elkaar toe .
Bovendien is de werkloosheid in de zwakste regio ' s nauwelijks gedaald , en ten dele zelfs gestegen .
Ik vraag me dus af waar het aan ligt dat de middelen uit de structuurfondsen niet doelmatiger zijn gebruikt .
Zelfs het cumuleren van geld uit het Cohesiefonds en uit de structuurfondsen heeft niet in alle regio ' s en landen tot de gewenste resultaten geleid .
Het doel van politici uit heel Europa is ongetwijfeld het verlagen van de werkloosheid , dus ligt de kritische vraag voor de hand of het gekozen beleid het juiste is .
Is het misschien zinvoller om de concurrentiepositie van de regio ' s te versterken door meer geld uit te geven voor onderzoek en ontwikkeling , voor de verbetering van de infrastructuur , van de opleiding ?
Echte structurele hervormingen en een beleid op het gebied van belastingen en heffingen dat de concurrentie bevordert zijn de voorwaarden voor een gezond economisch klimaat .
We willen niet het verwijt horen dat we een duur structuurbeleid voeren , dat op de lange termijn niets verandert aan de problemen op de arbeidsmarkt .
Daarom moeten we nog eens goed nadenken over de maatregelen die we tot nu toe hebben genomen .
Het structuurbeleid van de Unie is alleen maar een succes als we erin slagen voldoende werkgelegenheid te creëren en de werkloosheid significant kunnen verlagen .
Mijnheer de Voorzitter , mijnheer de commissaris , waarde collega ' s , mijn dank aan de rapporteur voor de behandeling van deze zeer belangrijke zaak .
De ontwikkeling van de sociale en economische situatie bepaalt namelijk hoe de Europese burgers de resultaten van ons werk waarderen .
Deze kwestie , die van invloed is op hun dagelijks leven , is essentieel voor de geloofwaardigheid van de Europese Unie .
Toegegeven moet worden dat de Europese Unie de ontwikkeling van de arme landen al steunt en ik moet zeggen dat zij dit zelfs op formidabele wijze doet .
Ik herinner mij hoe Portugal en Griekenland eruit zagen toen ik daar 25 jaar geleden voor het eerst reed .
In dit geval zeggen de Franstaligen tegen de Europese Unie coup de chapeau oftewel ' daar neem ik mijn hoed voor af ' .
De Europese Unie verdient inderdaad waardering , maar de verschillen binnen landen tussen de arme en de rijke regio ' s zijn nog steeds te groot .
Wat is het gevolg ?
De mensen reageren door weg te trekken , door daarnaartoe te gaan waar werk en voedsel is .
Wij moeten daarom voor dezelfde mensen van hetzelfde land telkens opnieuw scholen , ziekenhuizen en een hele infrastructuur opbouwen .
Dit is zeer duur en veroorzaakt ook zeer grote sociale problemen .
De meeste mensen zouden echter in hun geboortestreek willen blijven wonen als zij hiervoor de mogelijkheid zouden krijgen oftewel als daar werk zou zijn .
Wij moeten hun deze mogelijkheid bieden .
Dat is de morele plicht van de Europese Unie en ons allemaal .
Als oplossing zie ik een duidelijke ondersteuning van het ondernemerschap .
Met ondernemerschap bedoel ik beslist niet alleen het bezitten van een onderneming , maar de wil om iets te ondernemen .
Ik bedoel de houding van de mens om in zijn leven vooruit te willen gaan , of hij nu werknemer , directeur van een bedrijf of ambtenaar is .
Wat is een rechtvaardige samenleving ?
Een samenleving waarin iemand die in slechte omstandigheden verkeert vooruitgang in zijn leven kan boeken , zodat zijn kinderen het iets beter hebben .
Zo is ook de gunstige ontwikkeling van regio ' s mogelijk , want mensen zullen echt wel ondernemen en werken als zij hiervoor de mogelijkheid zouden krijgen .
Ik wil ten slotte zeggen dat wij in dit verband iets kunnen leren van de Verenigde Staten , waar vlijt nog steeds in de mode is en succes een teken van kundigheid is en niet zoals vaak bij ons in Europa een doelwit van afgunst .
Mijnheer de Voorzitter , mijnheer de commissaris , waarde collega ' s , aangezien ik maar over weinig tijd beschik , ga ik direct over tot de kern van de zaak .
Laat ik beginnen met een constatering : de vruchten van de groei binnen de Unie zijn niet eerlijk verdeeld .
Neem de ultraperifere regio ' s , die nog altijd gebukt gaan onder dramatisch hoge werkloosheidspercentages , op La Réunion bijvoorbeeld 37 % .
Deze situatie is niet conjunctureel , maar structureel van aard .
De ultraperifere regio ' s liggen ver weg en hebben een insulaire positie .
Met andere woorden , de aard zelf van de ultraperifere regio ' s is voor deze situatie verantwoordelijk .
Om aan deze situatie het hoofd te bieden , voorziet artikel 299 , lid 2 van het Verdrag van Amsterdam in het beginsel van een speciale , afwijkende behandeling .
Nu moet dit beginsel nog in daden worden omgezet .
De publicatie van het document van de Commissie is eerst verschoven van december naar januari , en nu weer naar februari .
Wat ik er tot nu toe van vernomen heb , stemt me niet bepaald optimistisch .
Ik wil daarom een ernstig beroep doen op de Raad en de Commissie .
Met betrekking tot het fiscale aspect , de overheidssteun , de structuurfondsen en de bescherming van onze traditionele producten moeten er snel concrete maatregelen worden bedacht die zich kenmerken door moed en ambitie .
Als deze maatregelen er niet komen , zullen convergentie en cohesie voor ons inhoudsloze termen blijven en moeten we vrezen dat het in onze regio ' s gevoerde structuurbeleid , ondanks de grote bedragen die zijn uitgetrokken , een fiasco zal worden .
Mijnheer de Voorzitter , net als alle sprekers wil ook ik de heer Berend danken en feliciteren met de kwaliteit van zijn werk .
Net als bij het vorige verslag toont de heer Berend zich ook nu weer bijzonder deskundig en nauwgezet .
De aanbevelingen in zijn analyse en ook uw opmerkingen , geachte afgevaardigden , zijn bij het van start gaan van de programmeringperiode 2000-2006 inzake de subsidies bijzonder nuttig voor de Commissie in het algemeen , en voor de commissaris die met het regionaal beleid belast is in het bijzonder .
Ook ik wil een aantal opmerkingen maken , in de eerste plaats over uw beoordeling van dit zesde periodieke verslag , mijnheer de rapporteur .
U hebt benadrukt dat het om een kwalitatief goed verslag gaat en u hebt zelfs in uw verslag aangegeven , als ik mij niet vergis , dat het in vergelijking met de voorgaande periodieke verslagen daadwerkelijke verbeteringen bevat .
Namens alle functionarissen van de Commissie en mijn voorganger , mevrouw Wulf-Mathies , wil ik u laten weten dat deze beoordeling door u en uw Parlement ons bijzonder dierbaar is .
De Commissie , mijnheer Berend , vindt het inderdaad zeer belangrijk dat er uit dit zesde verslag kan worden opgemaakt dat de nodige inspanningen zijn verricht en dat de kwaliteit van de analyse die u is voorgelegd , aanzienlijk is verbeterd .
Ik denk met name aan de inhoud van hoofdstuk 2.1 van dit verslag , waarin de Commissie de economische omschrijvingen van het regionale concurrentievermogen zeer grondig heeft onderzocht en waarin ze getracht heeft te onderzoeken in welke mate dit concurrentievermogen niet alleen behouden kan blijven , maar ook verbeterd kan worden met behulp van factoren die zo vurig door sommige afgevaardigden zijn bepleit .
Ik doel met name op de heer Markov , die zojuist heeft gesproken , en op mevrouw Raschhofer .
Ik denk hierbij aan het technologisch ontwikkelingsonderzoek , de krediettoewijzing , de kwaliteit van de infrastructuur , het menselijk potentieel , het MKB en de directe investeringen uit het buitenland .
Dit is wat ik kwijt wilde over de kwaliteit .
Ik wil niet te lang uitwijden , mijnheer de rapporteur , over mijn standpunt inzake de algemene punten die uw Parlement al geruime tijd onderschrijft .
Ik citeer ze in telegramstijl .
Het eerste punt heeft betrekking op het nut van de conclusies van dit verslag voor de uitwerking van de prioriteiten van het nieuwe regionale beleid , en met name ook voor de onderhandelingen die met de lidstaten over de programmeringdocumenten zullen worden gevoerd .
Het tweede punt heeft betrekking op het partnerschap - dat door sommige afgevaardigden reeds is benadrukt - de rol van de lokale en regionale autoriteiten , de privésector , de sociale partners , de verenigingen en de plaatselijke gemeenschappen ter bevordering van de economische bedrijvigheid .
Wat het vraagstuk van het partnerschap betreft zal ik er zeer nauwlettend op toezien dat de bepalingen van de algemene verordening van de structuurfondsen goed ten uitvoer worden gelegd .
Het derde punt betreft de noodzaak meer werkgelegenheid te genereren uit de groei , ook al ben ik er mij terdege van bewust dat dit in eerste instantie de verantwoordelijkheid van de lidstaten is , zoals de heer Van Dam zojuist al zei .
Wat die verantwoordelijkheid en het nut en de doelmatigheid van het regionaal beleid betreft , moet duidelijk zijn over welke periode we spreken .
Zojuist verklaarde de heer Fruteau dat de vruchten van de groei oneerlijk zijn verdeeld .
Er moet echter wel sprake zijn van groei , en niet van stagnatie of recessie zoals we in het verleden hebben meegemaakt .
U zult tegenwerpen dat niet iedereen profiteert van groei of gebukt gaat onder tekorten .
Ik ben het met u eens .
In geval van groei moet deze beter worden verdeeld .
Maar de afgelopen twee decennia was er over het algemeen geen sprake van groei .
Met name de ver van de Unie verwijderde regio ' s , zoals de ultraperifere en insulaire regio ' s , zijn door deze stagnatie of recessie getroffen , hetgeen de situatie er niet bepaald gemakkelijker op heeft gemaakt .
Het vierde punt , dat zojuist is benadrukt door mevrouw Hedkvist Petersen , is het beleid ter bevordering van de gelijke kansen voor vrouwen en jongeren .
Het vijfde punt heeft betrekking op de rol van het MKB .
De heer Vatanen heeft dit punt zojuist nadrukkelijk onder de aandacht gebracht .
Het laatste punt heeft betrekking op de positieve gevolgen die de nationale regeringen ondervinden dankzij het stelsel ter uitvoering van de structuurfondsen , de motivatie van de functionarissen bij het beheren van deze fondsen - ook al gaat het hier om een soms behoorlijk gecompliceerd vraagstuk - en het belang opnieuw verbeteringen aan te brengen in de evaluatieprocedures , de follow-upprocedures en de controleprocedures van de Commissie .
Wat dit punt betreft wil ik het Europees Parlement laten weten dat ik medio 2000 samen met de nationale en regionale autoriteiten een seminar wil organiseren over dit vraagstuk , namelijk de evaluatie van procedures voor de uitwisseling van goede ervaringen bij het beheer van de structuurfondsen .
Ik wil nu een aantal specifieke punten bespreken .
Mijnheer Berend , u heeft zojuist gezegd dat de zones snel moeten worden ingedeeld .
Wij zijn daar bijna mee klaar .
Morgen neemt de Commissie een besluit over vier nieuwe landen en ik hoop dat zeer binnenkort Italië aan de beurt is .
U kunt wat dit punt betreft gerust zijn , want alle landen van doelstelling 2 zullen worden ingedeeld in zones .
Met betrekking tot de informele economie waarover u in uw verslag spreekt , weet ik dat de analyse en statistieken over deze economie staan of vallen met de betrouwbaarheid van de gegevens .
Zoals de heer Cocilovo zojuist al aangaf , bestaat er nu juist twijfel over die betrouwbaarheid .
Bij het opstellen van de statistieken over het BBP en de onderzoeken naar het aantal werkenden is in zekere mate rekening gehouden met deze problematiek .
Ik wil in ieder geval benadrukken dat Eurostat de nodige inspanningen verricht en zal blijven verrichten om de kwaliteit van de statistieken te verbeteren .
Mijnheer Berend , net als de heer Aparicio Sánchez heeft u gesproken over het ontbreken van hervormingen in de visserijsector .
Ik wil met betrekking tot dit voor mij persoonlijk interessante vraagstuk in herinnering brengen dat het analyseren van deze sector binnen een regionaal kader bemoeilijkt wordt door de kleine omvang van de sector - wat overigens niet betekent dat ze mag worden veronachtzaamd - en het feit dat de visserij geconcentreerd is in een zeer klein aantal regio ' s .
Dit type sectorale analyse valt eerder onder de bevoegdheid van de Algemene Directie Visserij en van mijn collega Fischler .
Toch wil ik u verzekeren dat de Commissie haar best zal doen een dergelijke analyse in het tweede verslag over de cohesie op te nemen .
Dat verslag vormt een betere context voor een dergelijke analyse .
Een aantal afgevaardigden en de rapporteur spraken over zaken die in het tweede verslag over de cohesie thuishoren .
Ik wil u allereerst verzekeren dat het samenvoegen van de periodieke verslagen en het verslag over de cohesie niet zal leiden tot enig informatieverlies of verlies aan belangstelling voor de inhoud van dit verslag over de cohesie .
Dit verslag is voor mij van buitengewoon belang , mijnheer de rapporteur , niet alleen omdat eruit blijkt wat er gedaan is - en het is van groot belang dat we een goed beeld krijgen van de voortgang die er is geboekt , zodat de toekomstige richtsnoeren onderzocht en geëvalueerd kunnen worden - maar ook omdat er zo een publiek debat op gang kan worden gebracht .
Dit debat moet zowel met de burgers als met dit Parlement gevoerd worden en niet alleen betrekking hebben op het regionaal beleid , maar ook op hetgeen in de toekomst ooit een Europees ruimtelijk beleid kan worden .
Ik heb in ieder geval nota genomen van uw wens de volgende punten in het verslag op te nemen : het definiëren , verzamelen en analyseren van de belangrijkste indicatoren voor de regio ' s en voor alle landen in Midden- en Oost-Europa ; een hoofdstuk over de eilanden en ultraperifere regio ' s - dit punt is met name door mevrouw Sudre en de heer Fruteau ter tafel gebracht ; analyses met betrekking tot het concurrentievermogen van de regio ' s van de LMOE ' s - dit punt vormt de komende jaren een grote uitdaging voor ons , voor u en voor de Commissie ; en tenslotte de grensoverschrijdende aspecten .
Ik zal met betrekking tot al deze aspecten mijn best doen uw aanbevelingen op te volgen .
Ik wil tenslotte enkele politieke conclusies onder uw aandacht brengen .
Deze conclusies zijn u overigens bekend , maar ik wil de belangrijkste elementen ervan herhalen .
Geachte afgevaardigden , er zijn belangrijke vorderingen geboekt , die moeten leiden tot een daadwerkelijke convergentie , met name tussen de vier lidstaten van de cohesie maar ook voor de regio ' s van doelstelling 2 , die op sommige gebieden de achterstand in hun ontwikkeling hebben ingehaald , met name op het gebied van de infrastructuur .
Dat is het eerste politieke punt .
Het tweede politieke punt heeft betrekking op de structuurfondsen , die een belangrijke bijdrage hebben geleverd , en nog altijd leveren , aan dit toenaderingsproces .
Alle macro-economische modellen waarmee wij werken , geven aan dat het afgelopen decennium meer dan 33 % van de convergentie die in de regio ' s is bewerkstelligd te danken is aan de structuurfondsen .
Wat met name de ultraperifere regio ' s betreft , is vooral door mevrouw Sudre , de heer Fruteau en de heer Nogueira Román geconstateerd dat er nog veel werk moet worden verzet - en dat is mijn derde punt - om de werkgelegenheid te verbeteren , vrouwen en jongeren te integreren in de arbeidsmarkt en de strijd tegen sociale uitsluiting te intensiveren .
Deze uitsluiting is immers in veel van onze regio ' s bijzonder ernstig en ontoelaatbaar .
Het vierde politieke punt heeft betrekking op de uitbreiding van de Unie .
Dit vormt voor onze instellingen het grote politieke en humanitaire project voor de komende jaren .
De uitbreiding vormt echter ook de belangrijkste uitdaging voor het cohesiebeleid in Europa .
De heer Van Dam heeft dit punt reeds benadrukt .
In Berlijn werden reeds de eerste tekenen zichtbaar van een cohesiebeleid voor de eerste landen die zullen toetreden .
Ook in de financiële instrumenten die ons ter beschikking staan is ruimte gereserveerd voor dit cohesiebeleid .
Hierbij denk ik met name aan het ISPA-instrument .
De komende weken zal ik de verantwoordelijkheid dragen voor de toepassing van dit instrument .
Zoals u ziet , geachte afgevaardigden , debatteren u en ik al gezamenlijk over de gevolgen van de uitbreiding van de Unie en over ons structuurbeleid , terwijl onze nieuwe programmering nog maar amper van start is gegaan .
Dit zesde periodieke verslag waarover u , mijnheer Berend , zich in het algemeen positief hebt uitgelaten , vormt voor u en voor mij een goed uitgangspunt .
Ik wil u daarom hartelijk danken voor uw bijdrage aan dit debat over de komende richtsnoeren en over de doeltreffende implementatie van de richtsnoeren voor de periode 2000-2006 .
Dank u wel , mijnheer de commissaris .
Het debat is gesloten .
De stemming vindt morgen om 12.00 uur plaats .
( De vergadering wordt om 20.25 uur gesloten )

 
Goedkeuring van de notulen van de vorige vergadering De notulen van de vorige vergadering zijn rondgedeeld .
Geen bezwaren ?
Mijnheer de Voorzitter , gisteren heeft de Voorzitter van het Parlement mij verzocht namens mijn fractie het woord te voeren over een punt uit de notulen .
Ik spreek derhalve over punt 11 van de regeling van de werkzaamheden .
De voorzitter van de socialistische fractie deed gisteren een voorstel tot heropening van het debat met de voorzitter van de Commissie over het strategieprogramma voor de komende vijf jaar .
Deze kwestie was mijns inziens zo belangrijk dat men eigenlijk ook andere sprekers , die hier kort commentaar op wilden leveren , de gelegenheid daartoe had moeten bieden .
Ik zeg dit alhoewel ik het , met alle respect , niet eens was met het voorstel van de voorzitter van de socialistische fractie , en daar dan ook tegen heb gestemd .
Mijn tweede opmerking - die ik eigenlijk liever gisteren had gemaakt , vóór de stemming - is dat het Parlement , zoals ook anderen gisteren al zeiden , pas zinvol werk kan leveren als het zorgt voor een nauwe samenwerking en een bundeling van krachten met de Europese Commissie .
Bovendien zou enige nederigheid ons niet misstaan en zouden wij moeten toegeven dat als wij inderdaad een strategisch debat hadden gewild dat meer om het lijf had dan enkel een presentatie met toelichting van de voorzitter van de Commissie , een debat dus dat een echt vijfjarenprogramma had opgeleverd , wij met de voorbereiding daarvan veel eerder hadden moeten beginnen dan een week voor het debat in de voltallige vergadering .
Dan hadden wij onze wensen tijdig aan de Commissie kunnen doorgeven en bespreken .
Ik zou willen dat wij hier één belangrijke les uit trokken .
Als er nog eens in de toekomst een groot en diepgaand debat op stapel wordt gezet tussen ons Parlement en de Europese Commissie , moeten we minstens een werkmaand op voorhand duidelijk maken wat onze wederzijdse verwachtingen zijn .
Voordat wij van start gaan moet er duidelijkheid zijn tussen de fracties onderling en tussen het Parlement en de Commissie .
We moeten voorkomen dat wij te elfder ure nog in een moeilijk parket verzeild raken omdat de een of andere instelling nodeloos een breuk veroorzaakt in de interinstitutionele betrekkingen .
Als ik de berichten in de pers van afgelopen vrijdag lees , vind ik dat de Commissie en haar voorzitter een lofwaardige zelfbeheersing aan de dag hebben gelegd in hun commentaar .
Ik heb daar grote waardering voor .
Ik hoop dat we hier onze lessen uit trekken en dat we een dergelijke nutteloze exercitie , die volgens mij te wijten was aan een misverstand over de verwachtingen en niet zozeer aan kwade trouw van een van beide instellingen , in de toekomst voorkomen .
Meer moeten we hier niet achter zoeken .
Mijnheer Cox , ik dank u .
Ik begrijp wat u bedoelt .
Wij hebben daarvan nota genomen .
Mijnheer de Voorzitter , ik verwijs naar punt 11 van de agenda van de regeling van de werkzaamheden .
We hebben gisteren besloten het verslag-Bourlanges voor vandaag op de agenda te zetten , maar dit is gisteravond zonder te zijn behandeld en zonder in stemming te zijn gebracht , in de Begrotingscommissie ingetrokken .
Daarom moet het voor vandaag van de agenda gehaald worden .
Mijnheer Wynn , dat is logisch .
Het verslag is derhalve van de agenda afgevoerd .
Mijnheer de Voorzitter , ik wilde inhaken op wat mevrouw Lynne gisteren heeft gezegd over de hygiëne en de veiligheid in dit gebouw .
Ik veronderstel dat ze het had over de afvoerbuizen .
Er hangt namelijk een vreselijke rioolstank op de vijfde verdieping van het Toren-gebouw .
Hier moet naar gekeken worden , want dit is een teken dat er iets behoorlijk mis is .
Ik wil niet eindeloos op dit gebouw blijven terugkomen , maar dit is een ernstig probleem .
Mevrouw Ahern , wij hebben daarvan nota genomen .
Ik verzoek u dit speciale geval , dat met de ventilatoren op een bepaalde etage te maken heeft , aan de quaestoren voor te leggen , omdat zij daarvoor eigenlijk bevoegd zijn .
Wij zullen de kwestie echter ook aan onze diensten voorleggen .
Ik dank u zeer .
( De notulen worden goedgekeurd )
 
Hervorming van het Europees mededingingsbeleid Aan de orde is het gecombineerd debat over de volgende verslagen : A5-0069 / 1999 van de heer von Wogau , namens de Economische en Monetaire Commissie , over het Witboek van de Commissie betreffende de modernisering van de regels inzake de toepassing van de artikelen 85 en 86 van het EG-Verdrag ( COM ( 1999 ) 101 - C5-0105 / 1999 - 1999 / 2108 ( COS ) ; A5-0078 / 1999 van de heer Rapkay , namens de Economische en Monetaire Commissie , over het XXVIIIe verslag van de Commissie over het mededingingsbeleid ( 1998 ) ( SEC ( 1999 ) 743 - C5-0121 / 1999 - 1999 / 2124 ( COS ) ) ; A5-0087 / 1999 van de heer Jonckheer , namens de Economische en Monetaire Commissie , over het zevende overzicht van de steunmaatregelen van de lidstaten voor de nijverheid en andere sectoren in de Europese Unie ( COM ( 1999 ) 148 - C5-0107 / 1999 - 1999 / 2110 ( COS ) ) ; A5-0073 / 1999 van de heer Langen , namens de Economische en Monetaire Commissie , over het verslag van de Commissie over de toepassing in 1998 van haar beschikking nr .
2496 / 96 / EGKS van 18 december 1996 houdende communautaire regels voor steun aan de ijzer- en staalindustrie ( Staalsteuncode ) ( COM ( 1999 ) 94 - C5-0104 / 1999 - 1999 / 2107 ( COS ) ) .
Mijnheer de Voorzitter , dames en heren , met het Witboek betreffende de modernisering van de Europese mededingingsregels heeft de Commissie bij het geïnteresseerde publiek een levendig debat op gang gebracht .
De reacties van de deskundigen en de betrokken kringen gaan van volledige afwijzing tot onvoorwaardelijke steun .
Wat is nu de inhoud van dit Witboek ?
Het huidige Europese wetgevingssysteem voor de mededinging is in de beginjaren van de Gemeenschap ingevoerd .
Voor de toenmalige omstandigheden was dit stelsel , een gecentraliseerd aanmeldings- en machtigingssysteem , zeker geschikt .
Dit systeem heeft in belangrijke mate bijgedragen aan de vorming van een Europese mededingingscultuur .
Sinds het ontstaan ervan , 40 jaar geleden , zijn de kadervoorwaarden echter sterk gewijzigd .
De Gemeenschap is van 6 tot 15 lidstaten uitgebreid en binnenkort worden dat er wellicht 27 .
Het systeem is echter vrijwel hetzelfde gebleven .
Daarom is een hervorming dringend noodzakelijk .
Dat wordt in het debat ook nergens betwist .
Enkele critici menen echter dat de Commissie met haar voorstellen te ver gaat .
De Commissie wil het aanmeldings- en machtigingsstelsel afschaffen en in plaats daarvan de rol van de nationale autoriteiten en rechtbanken in de toepassing van de mededingingsregels versterken .
Het gaat met andere woorden om de overgang van een machtigingsstelsel naar een systeem van wettelijke uitzonderingen .
Het verbodsprincipe - dit is belangrijk - blijft daarbij echter behouden .
Wanneer een volgens velen naar bureaucratie en centralisme neigende instantie een voorstel doet om de bureaucratie te verminderen en sterker te decentraliseren , moeten wij dat naar mijn mening in ieder geval serieus onderzoeken .
Het voorstel van de Commissie is uitsluitend van toepassing op concurrentiebeperkende overeenkomsten tussen ondernemingen en misbruik van een overheersende marktpositie .
De aanmeldingsplicht voor staatsteun en bedrijfsconcentraties blijft echter behouden .
De Economische en Monetaire Commissie heeft met slechts één stem tegen en twee onthoudingen haar principiële instemming betuigd met deze voorstellen van de Commissie .
Een definitieve beoordeling kan pas volgen als de Commissie haar wetsvoorstellen openbaar maakt .
Hoewel ik in principe akkoord ga met de voorstellen van de Commissie , dienen een aantal punten toch te worden verbeterd of tenminste verduidelijkt .
Enkele daarvan wil ik kort toelichten .
Vele critici van het Witboek zeggen dat decentralisering een gevaar is voor een consequente rechtshandhaving in de Gemeenschap .
Volgens hen kunnen de nationale autoriteiten en met name de rechtbanken bij de toepassing van de mededingingsregels nog niet overal de rol spelen die hen door de Commissie is toegedacht .
In de eerste plaats hebben de nationale kartelautoriteiten zich in de loop van de laatste decennia in voldoende mate vertrouwd gemaakt met de toepassing van de mededingingsregels .
In de tweede plaats zijn de nationale rechtbanken volgens de huidige rechtspraak nu al bevoegd om de artikelen 81 , lid 1 , 82 en 83 toe te passen .
Het blijft echter bijzonder belangrijk dat de Commissie de nationale instanties en rechtbanken met verordeningen betreffende groepsvrijstellingen , richtsnoeren en mededelingen bijstaat .
Bovendien moet de samenwerking tussen de nationale rechtbanken en de Commissie en tussen de nationale rechtbanken onderling worden versterkt .
Wat de bevoegdheid van de nationale rechtbanken betreft , stellen wij in dit verslag voor gespecialiseerde rechtbanken voor mededingingszaken in te stellen .
In enkele lidstaten gebeurt dat nu al , en met succes .
De ondernemingen zijn bang dat er minder rechtszekerheid zal zijn .
Om dat te vermijden moeten wij de ondernemingen onder bepaalde voorwaarden de mogelijkheid blijven bieden vooraf het advies van de Commissie in te winnen .
Dit zijn slechts enkele , maar wel belangrijke aspecten waarmee wij bij de modernisering van de Europese mededingingsregels rekening moeten houden .
Wij staan aan het begin van de procedure .
Het debat zal worden voortgezet tot er concrete wetsvoorstellen komen .
Ik ben ervan overtuigd dat wij met het Witboek op de goede weg zijn .
In de afgelopen decennia heeft zich een Europese mededingingscultuur ontwikkeld .
De door de Commissie voorgestelde decentralisering strookt met het subsidiariteitsbeginsel dat inmiddels ook in het Verdrag verankerd is .
Dat leidt tot een betere toepassing van de Europese mededingingsregels op nationaal en regionaal niveau en maakt het mogelijk de Europese mededingingscultuur een bredere basis te geven .
Afsluitend wil ik zeggen dat de hervorming van het mededingingsbeleid die wij hier inluiden , onontbeerlijk is .
Wij zullen vooral duidelijk moeten maken dat het mededingingsbeleid van de Europese Unie van groot belang is om de sociale markteconomie tot een succes te maken .
De Commissie en het Parlement moeten , meer dan in het verleden , duidelijk maken dat het mededingingsbeleid , de mededinging tussen de ondernemingen en het feit dat de Europese Commissie daarover waakt , in de eerste plaats het belang van de burger dienen .
Mijnheer de Voorzitter , mijnheer de commissaris , dames en heren , wij voeren vandaag een belangrijk debat over het mededingingsbeleid van de Europese Unie .
Wij bespreken een zeer omstreden plan voor de modernisering van het Europese kartelrecht .
Het verslag van de heer von Wogau is lang niet zo onomstreden als de stemming in de Economische en Monetaire Commissie doet vermoeden .
Ik vind dit voorstel van de Commissie verkeerd .
De vraag is of met het Witboek wel een voorstel tot modernisering van de artikelen 81 en 82 wordt gedaan en of daarmee niet veeleer een stap achteruit wordt gezet .
Wij hebben het vandaag echter ook over het verslag inzake staatsteun en het algemene mededingingsverslag 1998 .
Mijn deel in dit gecombineerd debat betreft het laatste verslag .
Beide verslagen - het verslag over de staatssteun en dat over de mededinging - hebben natuurlijk ook veel gemeen met dit Witboek .
Men wil modernisering van het Europese mededingingsbeleid .
Men wil dat met dit beleid het hoofd kan worden geboden aan de toekomst .
Als men de twee documenten van de Commissie leest , stelt men vast dat de in 1997 op touw gezette moderniseringsplannen in 1998 werden voortgezet en gedeeltelijk ook afgerond .
Wij weten dat eveneens uit onze eigen werkzaamheden in het Parlement .
Ik heb daarbij twee principiële opmerkingen .
De Commissie heeft zich , als bevoegde autoriteit , steeds consequent ingezet voor vrije mededinging , hetgeen voor de betrokken lidstaten of ondernemingen niet altijd een onverdeeld genoegen was .
Ze moet zich daarvoor blijven inzetten .
Mijnheer de commissaris , het wordt er voortaan echter niet eenvoudiger op : denkt u maar eens aan de uitbreiding van de Europese Unie , aan de uitdieping van de interne markt , aan de technologische vooruitgang en de mondialisering .
Het Gemeenschapsrecht moet niet alleen worden gemoderniseerd , maar alle besluiten moeten meer dan ooit transparant en uitvoerbaar worden gemaakt .
Het welslagen van het Europese mededingingsbeleid hangt immers af van de mate waarin de bevolking , de politieke organen en betrokken ondernemingen er achter staan .
Zonder transparantie kan er echter geen sprake zijn van een dergelijke steun en dus ook niet van modernisering .
Het mededingingsverslag 1998 is daarvoor geen slecht uitgangspunt , maar is over de gehele lijn voor verbetering vatbaar .
Mijnheer de commissaris , in onze resolutie zullen wij u een aantal aanbevelingen doen .
Een daarvan wil ik nu al noemen : transparantie en rekenschap horen bij elkaar .
Ik wil niet raken aan de verdeling van de bevoegdheden tussen Commissie en Parlement .
De Commissie is het uitvoerende orgaan .
Het Parlement zal dat niet eens willen worden , omdat het onafhankelijk wil blijven .
Het Parlement is een controleorgaan .
Een permanent parlementair debat in een democratisch gekozen Parlement is de beste plaats om uit te leggen waarom men iets beslist .
Ook hier moeten wij op de ingeslagen weg verdergaan en onze werkwijze consolideren en intensiveren .
Een ding wil ik duidelijk zeggen : het Parlement is wetgever , maar juist over het mededingingsrecht mogen wij alleen advies uitbrengen .
Eigenlijk is dat schandelijk .
Wij eisen van de Raad en de intergouvernementele conferentie dat voor het mededingingsrecht de medebeslissingsprocedure wordt ingevoerd .
Van de Commissie verwacht ik dat ze consequent gebruikmaakt van alle mogelijkheden om met het Parlement samen te werken , en wel van meet af aan .
De Commissie moet ook onze eis steunen dat voor wetgeving de medebeslissingsprocedure wordt toegepast .
Dat is een test voor de goede samenwerking tussen beide instellingen .
Wij staan achter het principe van mededinging , maar mededinging mag nooit een doel op zich zijn .
Mededinging is een instrument en leidt niet altijd tot de beste oplossing .
De elementaire economische kennis zegt ons immers dat de markt niet onfeilbaar is .
Wie het tegendeel beweert , is een ideoloog .
Mededinging moet voor evenwicht tussen vraag en aanbod en optimale verdeling van de economische middelen en activiteiten zorgen .
Optimale efficiëntie komt echter niet vanzelf .
Om misbruik te voorkomen moeten er kadervoorwaarden zijn , zoals bijvoorbeeld het kartelrecht .
Zo voorkomen we echter alleen misbruik en bereiken wij nog geen maatschappelijk gerechtvaardigde doelstellingen .
Wij zijn voor mededinging , voor beperking van staatssteun , waar dat nodig en mogelijk is .
Aangezien het mededingingsverslag 1998 echter grotendeels over subsidies gaat , wil ik daarover - zonder op het verslag van de heer Jonckheer te willen vooruitlopen - nog het volgende zeggen : steunverlening aan kleine en middelgrote ondernemingen voor onderzoek en ontwikkeling en voor opleiding en voorlichting over het regionaal beleid , het milieubeleid , moet mogelijk en haalbaar zijn .
Die subsidies mogen de mededinging echter niet vervalsen .
Hier is het nog belangrijker dan in het kartel- en fusierecht dat besluiten uitvoerbaar zijn .
Subsidies zijn niet altijd het zwarte schaap .
Wij moeten ze op genuanceerde wijze toetsen aan hun bijdrage tot voornoemde doelstellingen .
Deze laatste opmerking was minder aan de Commissie dan wel aan de afgevaardigden van de Fractie van de Europese Volkspartij gericht .
Mijnheer de Voorzitter , mijnheer de commissaris , geachte collega ' s , het verslag dat ik hier vandaag indien , bevat een advies over het jaarlijks overzicht dat de Commissie heeft opgesteld van de momenteel in de Europese Unie verstrekte staatssteun .
Daarvoor is de Commissie op grond van de artikelen 87 , 88 en 89 van de Verdragen immers bevoegd .
De Commissie geeft in haar jaarverslag in hoofdzaak een beschrijving van de ontwikkelingen die zich op het gebied van de overheidssteun aan de nijverheid en aan andere sectoren hebben voltrokken .
Daarbij heeft zij de staatssteun ingedeeld in groepen uitgaande van bijvoorbeeld de wijze van financiering en de nagestreefde doelstellingen .
Wat de cijfers betreft zou ik u willen doorverwijzen naar de toelichting op mijn verslag en hier alleen willen vermelden dat het gemiddelde bedrag voor de periode in kwestie ongeveer 95 miljard euro is , een vermindering van ongeveer 13 % ten opzichte van de periode 1993-1995 .
Dit is voornamelijk te danken aan een vermindering van de overheidssteun in de Bondsrepubliek Duitsland .
De omvang van de overheidssteun is in grote lijnen stabiel gebleven in de betreffende periode en bedraagt ongeveer 1,2 % van het bruto binnenlands product van de Unie , wat toevallig ongeveer evenveel is als de jaarlijkse begroting van de Unie .
Desondanks zijn er aanzienlijke verschillen tussen de lidstaten .
Die kunnen op diverse manieren uitgedrukt worden , onder andere als percentage van de toegevoegde waarde , of als bedrag per werknemer .
Het lijkt me interessant na te gaan wat er uit de bus komt als men bij de overheidssteun van de lidstaten zelf de Europese steunmaatregelen optelt , die in feite ook overheidssteun zijn .
Men stelt dan vast dat de vier landen die gelden ontvangen uit onder meer het Cohesiefonds de kroon spannen .
Dit gezegd zijnde kom ik nu bij de voorstellen die in het verslag worden geformuleerd .
De Commissie vindt dat de in haar jaarverslag naar voren gebrachte gegevens te algemeen zijn om het steunbeleid van de lidstaten ten gronde te kunnen evalueren .
Dit is legitiem , daar nationale belangen gevoelig zijn , maar heeft ook gevolgen voor de eerbiediging van de vrije concurrentie overeenkomstig de bepalingen van het Verdrag .
De Commissie kan enkel die gegevens inzamelen en analyseren die de lidstaten haar ter beschikking stellen .
Het is dus aan de lidstaten en de regio ' s om te zorgen voor deugdelijke gegevens , en onze commissie is van oordeel dat hier extra inspanningen gedaan moeten worden .
In dezelfde geest steunt onze commissie het aloude idee van een openbaar , ook via het Internet toegankelijk register van overheidssteun .
Als de Commissie betere , meer gedetailleerde gegevens heeft over met name de nagestreefde doelstellingen en geboekte resultaten , kan zij het nationaal en regionaal steunbeleid zelf regelmatig aan een sociaal-economische evaluatie onderwerpen of laten onderwerpen .
Dit soort studies bestaat op dit moment gedeeltelijk al en dus kan de Commissie ook openlijker met haar commentaar voor de dag komen , aangezien zij moet zorgen voor meer concurrentiekracht van de Europese economie , duurzame ontwikkeling en economische en sociale samenhang .
We hebben het debat in onze commissie in de eerste plaats toegespitst op de kwaliteit van de gegevens , en hebben vermeden een absolute uitspraak te doen over het teveel of het te weinig aan overheidssteun , wat een te simplistische benadering zou zijn geweest .
De meeste leden van onze commissie hebben bovendien een evenwicht nagestreefd tussen enerzijds de concurrentieregels - die zowel door de lidstaten als door het bedrijfsleven moeten worden nageleefd - en anderzijds het belang van dit soort steun in het licht van , zoals ik al gezegd heb , de doelstellingen uit het Verdrag : duurzame ontwikkeling , onderzoek en ontwikkeling en economische en sociale cohesie .
Binnen onze commissie is een aantal amendementen goedgekeurd op het oorspronkelijke ontwerp van de rapporteur .
Daarbij gaat het met name over het feit dat steun die onwettig is bevonden ook daadwerkelijk moet worden terugbetaald , en een overzicht moet worden gemaakt van de geboekte resultaten .
Zeven amendementen zijn opnieuw ingediend in de plenaire vergadering .
De meeste daarvan vormen een afspiegeling van onze politieke meningsverschillen over de opportuniteit en de effectiviteit van overheidssteun .
Deze meningsverschillen houden verband met het al dan niet erkend falen van particuliere investeringen , met de zogenaamde market failures .
Ik vestig met name uw aandacht op een amendement voor de energiesector , dat mij als rapporteur van bijzonder belang lijkt .
Mijnheer de commissaris , ik wil mijn inleiding afsluiten door uw aandacht te vestigen op enerzijds een zorg en anderzijds een eis van de leden van onze commissie .
De commissie maakt zich zorgen over het pretoetredingsproces van de Midden- en Oost-Europese landen , vanuit de optiek van het concurrentiebeleid en de overheidssteun .
We hebben hier met een complexe materie te maken , en wij hadden graag dat de Commissie ons op de hoogte bracht van de stand van zaken .
Wij willen vooral weten of deze landen in staat zullen zijn de concurrentieregels te respecteren en of er specifieke regels moeten worden uitgewerkt voor overheidssteun bij de herstructurering van hun staatshuishoudingen .
Wellicht zal dat laatste het geval zijn .
Tot besluit - en dan rond ik af - hebben wij een eis met betrekking tot de toekomstige bevoegdheden van het Europees Parlement inzake concurrentiebeleid en overheidssteun .
Ik stel dit aan de orde met het oog op de intergouvernementele conferentie .
Zoals u weet , mijnheer de commissaris , eisen wij in ons verslag dat de medebeslissingsprocedure wordt ingesteld voor de basiswetgeving inzake overheidssteun .
Mijnheer de Voorzitter , mijnheer de commissaris , dames en heren , mijn bijdrage aan dit debat betreft de Staalsteuncode .
Het gaat daarbij om overheidssubsidies die volgens deze code werden toegekend en door de Commissie zijn onderzocht .
In 1998 ging het in totaal om 27 gevallen en daarover heeft de Commissie ons een apart verslag voorgelegd .
Het EGKS-Verdrag loopt binnenkort af .
De vraag is vandaag dus in de eerste plaats hoe het met de staalsubsidies nu verder moet .
Het Europees Parlement verwelkomt de in het verslag uiteengezette besluiten van de Europese Commissie , met inbegrip van het besluit om in een concreet geval middelen terug te vorderen en zo artikel 88 van het EGKS-Verdrag toe te passen .
Het concurrentievermogen van de Europese staalindustrie is ook het onderwerp van de jongste mededeling van de Commissie die wij nog niet hebben behandeld in het Parlement .
Net als voor andere bedrijfstakken geldt voor de ijzer- en staalindustrie het algemene verbod op steun overeenkomstig artikel 87 , lid 1 van het EG-Verdrag .
Volgens dat artikel is overheidssteun onverenigbaar met de gemeenschappelijke markt .
Uitzonderingen zijn slechts in nauwkeurig omschreven gevallen toegestaan .
Artikel 88 bepaalt dat de Commissie controle op overheidssteun moet uitoefenen .
In 1998 was het belangrijkste geval de toekenning van 540 miljoen eigen kapitaal aan PREUSSAG in Duitsland .
Bovendien moeten de lidstaten de Commissie vooraf van geplande steun op de hoogte brengen .
De huidige regels voor de staalindustrie werden op 18 december 1996 opgesteld .
Overeenkomstig die regels kan de staalindustrie in bepaalde , nauwkeurig omschreven gevallen gesteund worden .
Het gaat om steun voor onderzoek en ontwikkeling , milieubescherming , sociale steun bij de sluiting van staalfabrieken en steun voor de definitieve sluiting van niet-concurrerende ondernemingen .
Daarnaast is er een speciale regeling van maximaal 50 miljoen euro voor Griekenland .
De afgelopen jaren waren er bij de toepassing van de Staalsteuncode problemen , die echter in het verslag niet volledig werden behandeld .
Het Parlement vindt dat nu al moet worden gesproken over een vervolgregeling voor de Staalsteuncode .
Wij mogen de principes van de Staalsteuncode niet afzwakken .
Niemand wil in Europa een ongebreidelde subsidiewedloop .
Dat zou de interne markt , ook na de consolidering van de staalindustrie in de laatste jaren , grote schade berokkenen .
Het Parlement vindt dus dat , aangezien de industrie het over ongelijke behandeling heeft , de Staalsteuncode moet worden gewijzigd en dat de Commissie de Raad een vervolgregeling moet voorleggen .
Wij weten dat de Raad tot nu toe heeft geweigerd een vervolgregeling goed te keuren .
Dat komt gedeeltelijk door het feit dat men denkt na het verstrijken van de Staalsteuncode weer te kunnen doen wat men wil , zonder aan de lastige controle van de Commissie blootgesteld te zijn .
Daarom eisen wij dat , na afloop van het EGKS-Verdrag , de staalsteun door een verordening van de Raad overeenkomstig artikel 94 wordt geregeld .
Alleen op die manier kunnen wij ervoor zorgen dat de regeling bindend en transparant is .
Alleen zo kan het strikte verbod op steun waarin de code niet voorziet , worden gehandhaafd .
Een verordening van de Raad is voor iedereen onmiddellijk bindend en moet ook door de nationale regeringen worden nageleefd .
Scheeftrekking van de concurrentievoorwaarden en verstoring van het evenwicht op de markten moeten ook in de toekomst worden vermeden .
Wij hebben ook kritiek op het feit dat de Commissie voor staalbedrijven meervoudige steun goedkeurt die niet onder de code valt , ook al heeft het Europees Hof van Justitie zich meermaals tegen die ongelijke behandeling uitgesproken .
In een nog op te stellen verslag over 1999 wordt de Commissie verzocht haar rol in de uitwerking van herstructureringsplannen en de goedkeuring van uitzonderingen gedetailleerd uit de doeken te doen , zodat wij het geheel correct kunnen beoordelen .
De Economische en Monetaire Commissie heeft het ontwerpverslag eenparig bij twee onthoudingen goedgekeurd .
Ik verzoek de plenaire vergadering hetzelfde te doen .
Mijnheer de Voorzitter , geachte collega ' s , de interne markt is nog niet voltooid .
Subsidies , monopolies en hindernissen voor de mededinging remmen de markten en de ontwikkelingen nog steeds af .
Nationale regeringen verlenen subsidies en beloven dat het de laatste keer is , maar toch komt er steeds weer nieuwe steun .
Subsidies trekken bovendien het allocatiebeleid scheef , zowel in de landen als tussen de landen onderling .
Staatssteun moet geleidelijk worden afgeschaft .
Steeds meer markten moeten worden opengesteld voor mededinging .
Dat geldt zowel voor de markten met particuliere monopolies als voor de markten met overheidsmonopolies .
De overheid geeft haar monopolies slechts met tegenzin uit handen .
Meer mededinging en de vestiging van nieuwe bedrijven zouden leiden tot een aanzienlijke stijging van de welvaart , ook op het gebied van onderwijs , ziekenzorg en sociale voorzieningen .
Overheidsmonopolies moeten worden vervangen door concurrerende structuren .
Europa moet worden gemoderniseerd en zich aanpassen aan het moderne ondernemerschap en aan een beter concurrerende maatschappij van consumenten en ondernemingen .
Door doelmatige mededinging dalen de prijzen en neemt de levenskwaliteit toe .
Het consumentenbeleid heeft lange tijd te weinig aandacht besteed aan het prijsniveau .
Mededingingsbeleid en consumentenbeleid horen op elkaar te worden afgestemd .
De interne markt vormt de grondslag van ons werk .
De wetgeving van de interne markt moet voor iedereen gelijk zijn , zowel voor de grote als voor de kleine landen .
De nationale regelgeving moet systematisch worden onderzocht , zodat hindernissen voor de mededinging uit de weg kunnen worden geruimd .
Ook de regelgeving van de EU zelf kan wel een onderzoek op dit punt gebruiken .
Het nieuwe model dat thans wordt onderzocht door de Commissie mag niet leiden tot een proces van pure nationalisatie , dat het bereikte mededingingsbeleid uitholt .
Het moet een stevig draagvlak hebben bij de nationale autoriteiten van de lidstaten om effect te kunnen hebben .
Over een half jaar is het misschien tijd om de resultaten onder de loep te nemen , maar ook om de gevolgen van de nieuwe situatie voor de rol van de Commissie nader te bestuderen .
De gedachte om een institutioneel overkoepelend congres te houden , waar een debat zonder voorwaarden vooraf kan worden gevoerd vanuit een breed perspectief , met vertegenwoordigers van verschillende belanghebbenden , heeft voorlopig een oplossing geboden voor de vraag hoe we nu verder moeten gaan .
Dat is een geschikt moment om nieuwe beginselen vast te stellen of om terug te komen op de meer ingrijpende veranderingen die zijn bediscussieerd .
Het is ook een geschikt moment om nieuwe , gemeenschappelijke oplossingen te zoeken en de amendementen op grond van het debat in de parlementaire commissie te onderzoeken .
Het mededingingsrecht moet correct worden toegepast .
Een verkeerd toegepast mededingingsbeleid kan leiden tot verlies van rechten en inbreuk maken op het eigendomsrecht , een belangrijk en fundamenteel beginsel , dat wij moeten bewaken .
Er wacht ons een zeer boeiend debat .
Op een conferentie waar vragen worden gesteld , kunnen misverstanden uit de weg worden geruimd en misschien eveneens bepaalde punten worden verbeterd .
Het Parlement en de Commissie kunnen samen de inspanningen voor een doelmatig mededingingsbeleid versterken en daarmee zorgen voor nieuwe mogelijkheden en nieuwe middelen voor de burgers .
In mijn kieskring , Stockholm , zijn er vele goede plaatselijke voorbeelden te zien van een groter aanbod en een verbeterde kwaliteit , die zijn ontstaan doordat bepaalde terreinen , die vroeger geheel gemonopoliseerd waren , aan mededinging zijn blootgesteld .
Wij nemen het initiatief tot voortzetting van een open debat .
Dit heeft reeds een krachtige impuls gekregen met de behandeling van de verslagen van de heren von Wogau en Rapkay .
Wij hopen dat ook de juridische standpunten de aandacht krijgen die ze in een rechtsstaat verdienen .
Mijnheer de Voorzitter , dames en heren , ik ben nieuw in dit Parlement en daarom is het mij een groot genoegen nu , zij het dan met enige vertraging , mijn eerste redevoering te mogen houden .
Ik wil eerst de heren von Wogau , Langen , Rapkay en Jonckheer en de Commissie danken voor de zeer goede samenwerking .
Mededinging is de basis van de sociale markteconomie .
Het Europese mededingingsbeleid is een succesverhaal .
Op het gebied van de telecommunicatie zijn de prijzen gedaald en is de service verbeterd .
De consument vaart er wel bij .
Wij zijn nu echter zover gekomen dat het mededingingsbeleid verder moet worden uitgewerkt .
De Commissie heeft een nieuw Witboek voorgelegd waarin twee kernpunten voorkomen : de aanmeldingsplicht wordt afgeschaft en de rechtspraak gaat terug naar waar zij vroeger plaatsvond .
De afschaffing van de aanmeldingsplicht betekent in ieder geval minder bureaucratie en administratieve rompslomp .
Deze verandering zorgt natuurlijk voor meer individuele verantwoordelijkheid in het bedrijfsleven .
Het is niet meer allemaal zo eenvoudig .
Iets voorleggen en laten goedkeuren kan nu niet meer .
Iedereen moet nu zijn verantwoordelijkheid dragen .
Waarschijnlijk is dat ook de reden waarom sommigen zich ongemakkelijk voelen .
Ik denk echter dat wij deze kans moeten aangrijpen om te laten zien dat Europa voor minder bureaucratie kiest .
Het tweede punt is de verschuiving van de rechtspraak .
Om in Europa een rechtscultuur tot stand te brengen moeten niet alleen de Commissie en de centrale organen , maar ook de nationale instanties en rechtbanken het recht toepassen .
De Europese Unie blijft bevoegd voor de uitvaardiging van de Europese wetgeving : dat staat buiten kijf .
In de aanpassingsfase zal er echter rechtsonzekerheid zijn en daarom zal men in de te verwachten wetgevingsprocedure moeten zorgen voor een instrument dat de ondernemingen rechtszekerheid geeft en hen de mogelijkheid biedt om zich tot de Commissie te wenden .
We moeten de mogelijkheid van een Europees kartelbureau openhouden en daarover zullen wij het in de toekomst ongetwijfeld nog hebben .
Het mededingingsbeleid moet echter ook transparanter worden .
Het Parlement moet daarbij sterker worden betrokken .
Als wij een register invoeren aan de hand waarvan wij kunnen nagaan welke steun de lidstaten hebben verleend , zou dat volgens mij in de lidstaten voor meer discipline zorgen .
Voor de toekomst van de mededinging liggen twee punten mij bijzonder na aan het hart .
Het eerste betreft de subsidiariteit .
Wij zijn het erover eens dat mededinging voor de economie noodzakelijk is en productiviteit stimuleert .
Ik vind dat wij ook op het niveau van de regio ' s mededinging moeten toelaten .
Concurrentie tussen de regio ' s zal de Europese Unie versterken , niet verzwakken .
Ik denk daarbij aan het voorbeeld van de GA-steun , aan spaarbanken en regionale banken , en aan het vraagstuk van de waarmerken .
Als een regio iets op eigen kracht onderneemt om eigen producten op de markt te brengen , mag de Europese Unie dergelijke eigen initiatieven niet te grond in boren .
De de minimis-regeling moet worden verhoogd .
Wij moeten alles doen om de concurrentie tussen de regio ' s op gang te brengen .
Mijn tweede punt betreft een debat over het vraagstuk : mededinging en sociale markteconomie .
Ik heb het nu niet over het marktfalen .
Ik noemde zojuist al de regionale banken en spaarbanken en ik zal nu iets op een enigszins krasse manier weergeven wat maar al te vaak gehoord wordt : een bewoner van een bejaardentehuis is vandaag de dag nog iemand die thuis hoort in de sociale sector , maar ik zou hem ook als klant kunnen beschouwen .
Wij moeten ons tijdig gaan afvragen waar de sociale sector , waar de geleidelijk ontstane structuren mededinging onmogelijk maken .
Daar moet duidelijkheid over komen .
Anders kan ik iedereen en elke sector als consument beschouwen en op die manier de sociale sector kapot maken .
Ter afsluiting wil ik nog iets zeggen over het subsidiariteitsbeginsel .
Voor mij is het absoluut noodzakelijk dat als lidstaten regio ' s en gemeenten de mogelijkheid hebben gegeven tot belastingheffing , deze mogelijkheid blijft bestaan en niet wordt vervangen door een uniforme Europese regeling .
Mijnheer Radwan , ik dank u .
Ik feliciteer u met wat men in parlementair jargon - hoe ontoepasselijk dat in uw geval ook mag zijn - uw maidenspeech noemt .
Mijnheer de Voorzitter , mijnheer de commissaris , geachte collega ' s , ik neem het woord namens mijn collega Robert Goebbels , die niet aanwezig kan zijn vanwege politieke verplichtingen elders .
In de Economische en Monetaire Commissie heeft het verslag-Jonckheer grote meningsverschillen veroorzaakt over de manier waarop de markt behoort te functioneren .
Een kleine rechtse meerderheid is erin geslaagd elke verwijzing naar de gebreken van de markt te schrappen .
Zelfs indien het Parlement zich in meerderheid zou aansluiten bij het ultraliberale concept van een zogenaamd volmaakte marktwerking , zou dat aan de werkelijkheid niets afdoen .
Uit de dagelijkse praktijk van de economische verhoudingen blijkt immers afdoende dat er geen volmaakte concurrentie of een optimale verdeling van middelen ontstaat als de overheid zich op geen enkele manier meer bemoeit met de werking van de markt .
Al is de markt sinds onheuglijke tijden de meest gebruikte vorm van uitwisseling , van volmaaktheid is nooit sprake geweest .
De markt richt zich vooral op de korte termijn en op onmiddellijke winst .
De krachtverhoudingen tussen vraag een aanbod zijn over het algemeen in het nadeel van de zwakkeren , en dat zijn de consumenten en de arbeiders .
Om goed te kunnen functioneren moet de markt worden gestuurd .
Ondernemingsgeest is noodzakelijk en waardevol , maar moet wel hand in hand gaan met verantwoordelijkheidsbesef ten opzichte van de maatschappij .
Wij Europese socialisten zijn voorstander van een sociaal gerichte markteconomie .
De markt is geen doel op zich ; hij moet dienen om de levensomstandigheden van de mensen te verbeteren .
De Europese Unie en haar lidstaten moeten niet in de plaats treden van de marktdeelnemers , maar de overheid moet de regels en doelstellingen vastleggen aan de hand waarvan de economie zich duurzaam kan ontwikkelen .
Uiteindelijk kunnen we dankzij overheidssteun herstructureringen doorvoeren , opleidingen aanbieden , banen redden en daarmee vakkennis veilig stellen .
Het concurrentiebeleid van de Unie mag niet uitmonden in een algemene vermindering van de overheidssteun .
Met dit beleid moet men veeleer garanderen dat deze steun wordt ingezet ten dienste van de doelstellingen van de Unie , ten dienste van economische en sociale cohesie , duurzame ontwikkeling en onderzoek .
De Commissie moet onwettige steun en steun die de interne markt daadwerkelijk dwarsboomt , zien te traceren .
Overheidssteun in zijn algemeenheid afschaffen zou een grove fout zijn .
Het Internet is geen product van de markt , maar het resultaat van door het Amerikaanse leger gefinancierd onderzoek .
Het World Wide Web , dat verantwoordelijk is voor de explosieve groei van de informatiemaatschappij , is er gekomen door toedoen van het Europees Centrum voor Kernonderzoek ( CERN ) in Genève , alweer met overheidssteun .
De redding van het Holzmann-concern door de Duitse overheid is bekritiseerd als een niet te rechtvaardigen belemmering van de markteconomie .
President Duisenberg van de Europese Centrale Bank heeft zelfs geprobeerd de - overigens zeer betrekkelijke - zwakte van de euro ten opzichte van de dollar toe te schrijven aan deze vorm van staatsinterventie .
Ik heb uit de mond van de heer Duisenberg echter geen kritiek gehoord over de redding van het hedgefonds LTCM door de Amerikaanse monetaire autoriteiten .
Zestigduizend banen willen redden is kennelijk een zonde tegen de markt , maar kapitaal van de ondergang redden vinden de pleitbezorgers van de vrije markt geen probleem .
Overheidsgeld wordt ingezet om de brokken van de internationale speculatie te lijmen , zoals is gebeurd in Mexico , Azië en Brazilië .
Menselijke arbeid moet zich daarentegen maar aanpassen .
Wij socialisten wijzen dit liberale gebrek aan realiteitszin zonder meer van de hand .
Wij willen een echte concurrentiecultuur in Europa .
De lidstaten moeten de markt blijven sturen en de Commissie moet daarbij als scheidsrechter optreden .
Mijnheer de voorzitter , geachte commissaris , beste collega ' s , om te beginnen wil ik de heer Rapkay danken voor zijn voortreffelijk verslag en voor de goede samenwerking .
U , commissaris Monti , dank ik voor de uitstekende samenwerking .
U heeft bij deze eeuwwisseling een zeer belangrijke taak te vervullen .
U moet de rommel van de nationale regeringen opruimen , die er over het concurrentiebeleid wel grote visies op na houden , maar de meest onwaarschijnlijke ongelukken kunnen veroorzaken .
De meest recente voorbeelden betreffen Holzmann , een onderneming die van de Duitse regering grote steunbedragen krijgt , houtzagerijen in de voormalige DDR en vooral de steun aan scheepswerven .
In deze drie sectoren kampen vele Deense ondernemingen met problemen , waardoor hun marktpositie in het gedrang komt .
Mijnheer Poos , ik ben het met de heer Duisenberg eens dat sommige Europese lidstaten niet in staat zijn gebleken hun economie te herstructureren , waardoor ze de waarde van de euro naar beneden halen .
De Liberale Fractie heeft in de commissie tachtig amendementen betreffende overheidssteun ingediend .
Het zijn amendementen die volgens ons transparantie en openheid creëren , wat zeer belangrijk is voor een goede werking van de interne markt .
Ik wil van de gelegenheid gebruik maken om mijn collega ' s in de commissie te bedanken voor hun steun aan de amendementen van de Liberale Fractie .
Zoals gezegd zijn onze amendementen gericht op meer transparantie en ik benadruk het amendement waarin de Commissie verzocht wordt uniforme criteria en voorwaarden op te stellen voor het type overheidssteun dat wij legaal achten , opdat de ondernemingen weten waar ze aan toe zijn .
Wat we doen wanneer overheidssteun onwettig wordt verklaard , is een andere vraag .
Hoe kunnen wij ervoor zorgen dat onwettig betaalde overheidssteun terugbetaald wordt ?
Nu zijn er op dit vlak geen uniforme regels en wij verzoeken de Commissie dringend werk te maken van de harmonisering van de regels inzake terugbetaling van overheidssteun .
Dit is noodzakelijk om iedereen dezelfde concurrentievoorwaarden te geven .
Tot slot stellen wij voor een register bij te houden , zoals verschillende collega ' s reeds hebben gezegd , maar ook een scoreboard , waarop af te lezen is hoe het in de diverse landen met de overheidssteun gesteld is .
Mijnheer Monti , u heeft het voorbeeld gegeven van een scoreboard voor de interne markt .
Daaruit putten wij inspiratie voor ons voorstel om hetzelfde te doen voor overheidssteun .
Commissaris Monti , ik hoop ten zeerste dat u deze amendementen zult steunen en ik kijk uit naar uw standpunt en commentaar .
Tot slot begroet ik het achtentwintigste verslag van de Europese Commissie over het mededingingsbeleid .
Er is ook dit keer een goed stuk werk geleverd , maar ik herhaal dat transparantie en openheid onze algemene doelstellingen moeten zijn .
Een strengere aanpak van de genoemde sectoren blijft echter noodzakelijk en daarom moeten wij doelgericht blijven ijveren voor meer transparantie en openheid in de verlening van overheidssteun , meer in het bijzonder met het oog op de komende uitbreiding en ik dank de heer Jonckheer voor de grondige behandeling van de uitbreidingsproblematiek in zijn verslag .
Hij gaat daarbij in op de vraag hoe deze landen aan onze eisen kunnen voldoen en hoe wij gelijke concurrentievoorwaarden kunnen garanderen .
Uiteraard hebben wij liberalen niet dezelfde wereldvisie als de groenen , maar met de doelstelling zijn wij het grotendeels eens en wij zullen pogen een goede oplossing voor onze problemen te vinden .
Mijnheer de Voorzitter , mijnheer de commissaris , er zijn maar twee vragen die wij moeten beantwoorden .
Is het ten eerste in een markteconomie geoorloofd overheidssteun te verstrekken aan bedrijven en mogen bedrijven onderlinge afspraken maken ?
En wie moet ten tweede controle uitoefenen op deze uitzonderingen op de absolute regels van de markteconomie ?
Wat betreft de eerste vraag is ons standpunt klaar en duidelijk : met het oog op de ook door de Europese Unie nagestreefde duurzame ontwikkeling komen wij in bepaalde gevallen niet onder overheidssteun aan bedrijven uit , hetzij in de vorm van vrijstelling van belasting , hetzij in de vorm van aangepaste belastingtarieven of in de vorm van rechtstreekse steun .
Het is eveneens legitiem dat bedrijven onderlinge afspraken maken en zelfbeperkingsovereenkomsten sluiten , om de ongunstige effecten van de concurrentie op de sociale vereisten en het milieu op te vangen .
Met andere woorden , wij zeggen duidelijk : Ja , steun en overeenkomsten tussen bedrijven hebben recht van bestaan , mits daarvoor steeds degelijke argumenten op tafel komen .
In het verslag-von Wogau wordt voorgesteld de controle hierop aan de lidstaten toe te vertrouwen .
Al lijkt ons dit tamelijk gevaarlijk , geven wij toch onze steun aan het verslag .
Wij zien namelijk ook in dat de Commissie niet alles kan doen .
Wij eisen de grootst mogelijke transparantie in deze zaak en verlangen dat de Commissie een ruimere onderzoeksbevoegdheid krijgt om de wettigheid van toegestane uitzonderingen achteraf te toetsen .
Mijnheer de Voorzitter , voor de zoveelste keer spreken wij over het mededingingsbeleid van de Europese Unie .
Onder welke omstandigheden vindt dit debat echter plaats en tot welke conclusies zouden wij moeten komen ?
De hedendaagse situatie wordt gekenmerkt door gigantische fusies , groeperingen en overnames van reusachtige monopolistische bedrijven .
Daardoor ontstaan enorm machtige , wereldomspannende concerns .
Zou dat feit eigenlijk niet moeten meespelen in dit debat ?
Met welk mededingingsbeleid wil en kan men controle uitoefenen op de activiteiten van deze concerns ?
Bepaalde Europese industrietakken , zoals de scheepsbouw , het luchtvervoer en de staalindustrie , werden in het nauw gedreven door het huidige mededingingbeleid en hebben daar zware gevolgen van ondergaan .
Zij hebben belangrijke marktposities en marktaandelen verloren .
Honderden duizenden banen zijn verloren gegaan .
Zullen wij ons daar echter ooit mee bezighouden ?
Door de schandalige machtsconcentratie in sectoren van strategisch belang worden staatshuishoudingen van hele landen , en ook van lidstaten van de Unie , overgeleverd aan de willekeur van speculatieve , multinationale concerns .
Desondanks houdt men voet bij stuk en gaat men de overheidssector zelfs nog meer indammen .
Men haalt de duimschroeven van het mededingingsbeleid nog meer aan door zelfs overheidsaanbestedingen aan staatsbedrijven als staatssteun te beschouwen .
Door het verlies van honderden duizenden arbeidsplaatsen gaat de werkloosheid pijlsnel omhoog .
Nooit tevoren hebben de werknemers een dergelijk zware aanval op hun sociale rechten en hun arbeidsrechten te verduren gekregen .
De consumenten zien hun levensstandaard kelderen .
Armoede grijpt om zich heen .
De overheidssector en de productiegrondslag van de meeste landen van de Unie worden uit hun hengsels gelicht en totaal ontwricht , in naam van een ongebreidelde en catastrofale mededinging , in naam van een tot het uiterste doorgedreven markteconomie en in naam van de monopolistische belangen van het grote kapitaal .
De schuld hiervoor komt volgens ons het huidig mededingingbeleid toe en daarom zijn wij hier vierkant tegen .
Mijnheer de Voorzitter , mijnheer de commissaris , tijdens dit sleuteljaar in de aanloop tot de eenheidsmunt heeft de Commissie alles in het werk gesteld om de euro een zo gunstig mogelijke start te geven .
Het concurrentiebeleid heeft daar - binnen de perken van het mogelijke - toe bijgedragen .
Wij blijven echter felle tegenstanders van de eenheidsmunt .
In plaats van de voordelen en de souplesse van een gemeenschappelijke munt te bieden , is de euro voor de volkeren van Europa een kunstmatig keurslijf .
Regeren is vooruitzien .
Regeren is ook verantwoordelijkheidsbesef tonen , en in de nieuwe context die is gecreëerd , is er natuurlijk een centrale rol weggelegd voor het mededingingsrecht .
De Commissie heeft daar een aantal prioriteiten voor vastgesteld .
Zij heeft gekozen voor beïnvloeding van de marktstructuur via uitoefening van actief toezicht op de praktijken die vrije concurrentie schaden .
Voorts heeft zij besloten de controle door haar diensten te heroriënteren en zich alleen nog te richten op gevallen waarmee duidelijk Europese belangen gemoeid zijn .
Tenslotte heeft zij te kennen gegeven dat zij het mededingingsrecht wil gaan moderniseren .
Bij staatssteun moeten we oppassen dat wij de regels niet te streng maken .
Het invoeren van een openbaar register waarin alle staatssubsidies moeten worden opgenomen , lijkt ons niet wenselijk , omdat deze zware verplichting regelrecht indruist tegen het streven naar vermindering van de bureaucratie .
Tot slot geloven wij dat , wat de modernisering van de toepassing van de artikelen 85 en 86 van het Verdrag betreft , een gedecentraliseerde toepassing niet noodzakelijk een goede ontwikkeling is .
Niet alleen houdt Commissie de bevoegdheid om eventueel de behandeling van een zaak bij een lidstaat weg te halen , maar ook hebben de nationale gerechtelijke instanties duidelijk de plicht eventuele conflicten met de beslissingen van de Commissie te vermijden .
De nationale staten worden op die manier als het ware de verlengde arm van de Commissie bij het toezien op de naleving van regels waar zij zelf geen zeggenschap over hebben .
Samenvattend : sommige maatregelen gaan in de goede richting , maar we blijven waakzaam .
Wij willen niet in een federalistisch patroon verzeild raken , want dat zou ten koste gaan van Europa en de soevereiniteit van zijn staten .
Mijnheer de Voorzitter , mijnheer de commissaris , geachte collega ' s , wij zijn het in principe eens met het Witboek van de Commissie over de mededinging , vooral wat de afschaffing van het aanmeldings- en machtigingssysteem betreft .
Toch hebben we ook enkele aanmerkingen .
In de eerste plaats bestaat het gevaar dat het delegeren van bevoegdheden aan de lidstaten , hoe noodzakelijk ook , zal leiden tot een wildgroei van mededingingsinitiatieven .
Sommigen zouden in de verleiding kunnen komen de antitrustwetgeving te gebruiken als een instrument voor het economisch en industrieel beleid , voor de planning , om in te grijpen in de spontane ontwikkeling van de markten , of zelfs voor protectionistische doeleinden .
De antitrustwetgeving is echter bedoeld als instrument waarmee men in laatste instantie de goede en voorspelbare werking van de markten kan garanderen .
De geschriften van von Eieck en van de grote Italiaanse liberale denker Bruno Leoni , die waarschuwde voor de gevaren van een wildgroei in het anticoncurrentiebeleid , kunnen in dit verband goede diensten bewijzen .
De ernstigste belemmeringen voor de markt , de mededinging en de keuzevrijheid van de Europese gebruikers en consumenten zijn nog steeds te wijten aan de overheidsbemoeienis met de economie .
Ik noem als voorbeeld de overheidssteun aan het bedrijfsleven , waarover we al gesproken hebben , de overheid als vooraanstaande marktspeler - 15 procent van het beurskapitaal in Italië is in handen van de Italiaanse staat - en de belemmeringen die overheden en centrale banken opwerpen voor merger and acquisition .
Denkt u maar eens aan de ophef die in de afgelopen weken ontstond over de zaak Vodafone - Mannesmann en aan de redding van Holzmann .
Ten slotte mogen wij , mijnheer de commissaris , niet vergeten dat er nog hele sectoren van de economie stevig in handen van de staat zijn .
Ik noem hier de staatstelevisie , die verplicht door de belastingbetaler wordt gefinancierd , de posterijen en enkele verplichte sociale verzekeringen , waaronder ziektekosten- en pensioenverzekering .
Deze sectoren worden alle beheerd door inefficiënte staatsmonopolies die de gebruikers , met uitzondering van de welgestelden , geen keuzemogelijkheid bieden .
Mijnheer de commissaris , ik ben op de hoogte van de beperkingen die de Verdragen stellen , maar ik geloof dat het ook in dit geval belangrijk is te benadrukken dat de Europese economie het zwaar heeft tegen de Amerikaanse concurrentie , vooral vanwege het gebrek aan openheid en vrije mededinging .
Wat er op dit moment wordt gedaan , is weliswaar een belangrijke stap vooruit , maar volstaat niet .
Voorzitter , we voeren een bijzonder debat : over concurrentiebeleid en over staatssteun , de linker- en de rechterhand van de overheid zogezegd .
Terwijl de EMU-criteria lidstaten ertoe dwingen hun uitgaven te beperken , blijft tot nu toe het hoge niveau van overheidssteun aan het bedrijfsleven in stand .
Begrijpelijk , want de lidstaat die begint met de afbouw van overheidssteun loopt het grootste risico op vertrekkende bedrijven , met negatieve gevolgen voor de werkgelegenheid .
Maar tegelijk onbegrijpelijk , want slecht ondernemerschap en niet-levensvatbare arbeidsplaatsen horen niet met geld van de belastingbetalers gesteund te worden .
In beginsel zijn alleen horizontale regelingen toelaatbaar , omdat zij de mededinging niet of nauwelijks verstoren .
De amendementen 6 en 7 van de rapporteur verdienen daarom steun .
De amendementen 1 en 5 wijzen op het fenomeen marktfalen , want het marktinstrument alleen leidt niet tot de ideale samenleving .
Kwetsbare mensen zitten in de hoek waar de klappen vallen .
Marktwerking moet op uitgekiende wijze worden benut om de verantwoordelijkheid van burgers en ondernemingen maximaal tot haar recht te laten komen .
Als die inzet faalt , moet een overheid ingrijpen .
Het Witboek van de Commissie over modernisering van het concurrentiebeleid lijkt meer een discussiedocument .
Het pleidooi voor decentralisatie ter verlichting van de werkdruk in het DG Mededinging komt sympathiek over , maar de manier waarop de Commissie hieraan vorm wil geven , leidt ertoe dat de rechterlijke macht overbelast raakt .
Dat gaat ten koste van de rechtszekerheid van het bedrijfsleven .
Neemt de werkdruk bij de Commissie echt af , wanneer nationale rechters verplicht zijn tot rapportage aan de Commissie ?
Hoe denkt de Raad hierover en is de commissaris bereid tot grondige heroverweging van deze punten ?
Mijnheer de Voorzitter , voordat ik mij uitspreek over het Witboek , wil ik de rapporteur , de heer von Wogau , gelukwensen .
Uit het feit dat de Fractie van de Europese Sociaal-democraten slechts één enkel amendement heeft ingediend , blijkt duidelijk dat wij het in hoge mate met zijn verslag eens zijn .
Wij zijn het dus eens met het verslag , en wij zijn het tevens eens met de hoofdlijnen van het Witboek , mijnheer de commissaris .
Het communautaire mededingingsrecht is sinds de inwerkingtreding van het Verdrag een fundamenteel onderdeel van het Gemeenschapsbeleid .
Na ongeveer veertig jaar van kracht te zijn geweest , beginnen deze regels echter tekenen van slijtage te vertonen .
Ze moeten daarom dringend worden gemoderniseerd , met name op de volgende vijf punten .
In de eerste plaats , het machtigingssysteem ; op de tweede plaats , de decentrale toepassing ; in de derde plaats , de procedureregels ; in de vierde plaats , de gerechtelijke toepassing , en in de vijfde en laatste plaats , het overmatig formalisme .
Het systeem van individuele machtigingen moet dringend worden hervormd : bedrijven , wetenschappers en gespecialiseerde advocaten vragen daar eenstemmig om .
Ik heb geen enkel forum van deskundigen in het mededingingsrecht bijgewoond waarop niet om een wijziging van dit systeem werd gevraagd .
Een systeem dat zo weinig beslissingen oplevert als het huidige , ongeacht of die beslissingen een machtiging of een verbod inhouden , is allesbehalve functioneel .
De artikelen 81.1 en 82 mogen al geruime tijd door de nationale mededingingsautoriteiten worden toegepast .
Artikel 81.3 mogen zij echter niet toepassen , wat de coherente toepassing van artikel 81.1 enigszins heeft belemmerd .
Het is u bekend dat er bij het Hof van Justitie momenteel twee verzoeken van twee Duitse rechtbanken voorliggen om een prejudiciële beslissing te nemen over de vraag of artikel 81.1 los van artikel 81.3 kan worden toegepast .
Ook op dit punt moet er dus iets worden veranderd .
De procedureregels op mededingingsgebied zijn hoofdzakelijk in verordening 17 / 62 vastgelegd .
Men is unaniem van oordeel dat deze verordening moet worden gewijzigd .
De redenen voor die eenstemmigheid zijn gelegen in het feit dat er in de verordening geen vastomlijnde procedure is neergelegd , dat er geen termijnen zijn bepaald , dat de inzage van het dossier door de betrokkenen niet is geregeld en dat het recht op verweer onvoldoende wordt erkend .
Het Hof van Justitie heeft al lang geleden aanvaard dat het communautaire mededingingsrecht mag worden toegepast door de gerechtelijke instanties van de lidstaten .
Daarnaast heeft de Commissie reeds in 1994 een mededeling over dit onderwerp gepubliceerd .
Het moet daarom makkelijker worden gemaakt deze weg te bewandelen .
Een van de meest gehoorde aanmerkingen op het communautaire mededingingsrecht is dat het veel te formalistisch is .
De afweging of bepaalde overeenkomsten al dan niet de concurrentie belemmeren , berust door de juridische traditie van het Europese vasteland veeleer op de analyse van de bepalingen van een overeenkomst dan op de uitwerking daarvan op de markt .
Daarom moet er voortaan een economische analyse worden uitgevoerd .
In het Witboek worden oplossingen voorgesteld voor deze problemen , en daarom steunen wij die voorstellen .
Wij hebben echter ook enige tekortkomingen opgemerkt , waar in het verslag op wordt gewezen .
In de eerste plaats betreft het Witboek de modernisering van de artikelen 81 en 82 , maar wordt er uitsluitend aandacht besteed aan artikel 81 , en niet aan artikel 82 .
Er zijn echter nog altijd bedrijven die , door onderlinge afspraken of door de privatisering van overheidsdiensten met een monopoliepositie , een dominante positie innemen of die zelfs hebben versterkt .
Daarom is het juist nu belangrijk dat misbruik wordt vervolgd .
In de tweede plaats moet verordening 17 / 62 worden ingetrokken en vervangen door een nieuwe verordening .
Als het zo gesteld wordt , zullen wij het verslag steunen .
Wij vinden echter dat het verslag zou worden ontkracht als enkele van de ingediende amendementen , met name die van de PPE / DE-Fractie , werden aangenomen .
Het verslag zou daardoor tegenstrijdig en onnauwkeurig worden , en in dat geval zullen wij onze steun moeten heroverwegen .
Mijnheer de Voorzitter , waarde collega ' s , in dit gecombineerd debat komen verschillende onderwerpen aan de orde .
Ik wil ingaan op het onderwerp dat collega Berenguer heeft behandeld , dat wil zeggen , de modernisering van het mededingingsbeleid die centraal staat in het Witboek van de Commissie .
Ik vind eerlijk gezegd dat er al voldoende is gemoderniseerd .
Het beleid van commissaris Monti levert goede resultaten op , net als het beleid van zijn voorganger .
De Commissie is er duidelijk in geslaagd om , tegelijk met de totstandbrenging en de ontwikkeling van de gemeenschappelijke markt in Europa , de nodige correcties aan te brengen .
Daardoor wordt gegarandeerd dat de markteconomie binnen de Unie naar behoren en zonder verstoringen werkt .
Economen - ik ben zelf econoom - weten dat zulke verstoringen kunnen optreden als de markt wordt vergroot , zoals dat in de Europese Unie vanaf 1993 is gebeurd , maar daarvan is niets gebleken .
Als alles goed werkt , als we tevreden zijn , en als de Commissie in principe de juiste aanpak heeft gevolgd , waarom zouden we dan iets wijzigen ?
Er zijn diverse argumenten voor een wijziging naar voren gebracht .
De heer Berenguer heeft het probleem nauwkeurig geanalyseerd , en uitgelegd waarom een wijziging en de daaruit voortvloeiende hervormingen nodig zouden zijn om de concurrentie te verbeteren .
Het gaat mij er echter om te garanderen dat de maatstaven en criteria die in de lidstaten door de betrokken organen worden gehanteerd , overal werkelijk identiek zijn .
Anders komen we in de paradoxale situatie terecht dat de Commissie zelf elementen introduceert die oneerlijke mededinging op de interne markt in de hand werken .
Dat zou geen stap vooruit , maar juist een stap achteruit zijn in de uitvoering van het mededingingsbeleid binnen de Unie .
Mijnheer de Voorzitter , in de eerste plaats wil ik de Commissie bedanken voor dit XXVIIIste verslag over het mededingingsbeleid binnen de Unie , dat een hele verbetering is ten opzichte van de voorgaande edities .
Tevens wil ik het werk van de rapporteur , de heer Rapkay , prijzen .
De rapporteur heeft dit gedegen en uitgebreide document op beknopte wijze ontleed .
Ik sta volledig achter zijn opmerking dat de regio ' s - zoals Baskenland , dat ik vertegenwoordig - op grond van het subsidiariteitsbeginsel een zekere speelruimte moeten hebben .
Ik kan echter niet over de kritiek heenstappen die zowel door de lidstaten als door bedrijven veelvuldig is geuit .
Zij voeren aan dat de ruime handelingsvrijheid , de discretionaire bevoegdheid die aan de Commissie is toegekend om ieder concreet geval te beoordelen , tot rechtsonzekerheid leidt .
Er bestaan immers geen duidelijke spelregels aan de hand waarvan de betrokkenen kunnen voorzien welk standpunt de Commissie zal innemen .
Dientengevolge kunnen zij hun steunverzoeken ter bevordering van de economische activiteit en de werkgelegenheid , hun plannen om bedrijven te fuseren , enzovoorts , ook niet op dat standpunt afstemmen .
De enige garantie bestond steeds uit het vooraf verkrijgen van een machtiging .
Daarvoor moest men zijn toevlucht nemen tot individuele dossiers .
De behandeling daarvan duurt minstens zes tot acht maanden , wat veel te lang is .
Een dergelijke termijn heeft een remmende werking op activiteiten die welvaart en werkgelegenheid opleveren .
Wat ik mis , en wat ik daarom wil voorstellen , is een betere regelgeving .
Ik denk dat het nuttig is om duidelijke spelregels af te spreken , waar iedereen bij gebaat is : ondernemers , investeerders , werknemers en de bevolking in het algemeen .
Mijnheer de Voorzitter , geachte collega ' s , de bescherming van de mededinging is essentieel voor onze toekomst , zeker nu wij ons bevinden in een tijdperk van grote omwentelingen op technologisch gebied , zoals in de informatica- , energie- en vervoersector .
Mijns inziens zal de bescherming van de mededinging in de Europese Unie een factor van doorslaggevend belang zijn voor de toekomstige economische groei en dus voor de werkgelegenheid en de welvaart .
Daarom ben ik zeer tevreden met dit verslag .
Het is me opgevallen dat de Commissie sinds kort streeft naar een strikte en gefundeerde toepassing van dit principe , om aldus een flexibele markt voor goederen en diensten te kunnen bevorderen .
Ik herhaal dat dit van groot belang is voor onze toekomst , voor de Europese economie en vooral voor het behoud van onze welvaart en de technologische ontwikkeling van Europa in het algemeen .
Mijnheer de Voorzitter , voor de Britse Conservatieven vormt een efficiënte en uniforme toepassing van het Europees concurrentiebeleid een absolute voorwaarde voor een goed functionerende interne markt in de hele Europese Unie .
Hieruit volgt dat elk voorstel dat een ingrijpende hervorming van de toepassing van de concurrentieregels beoogt , grondig moet worden getoetst .
Feit is nu eenmaal dat de interne markt nog niet voltooid is .
In de zes maanden dat ik nu lid ben van dit Parlement is mij duidelijk geworden dat veel collega ' s met grote voortvarendheid streven naar wat " het Europese project " wordt genoemd .
Dagelijks horen we pleidooien voor een verruiming en een verdieping van Europa .
Dit alles is echter holle retoriek als we zien welke hindernissen , op nationaal , regionaal en lokaal niveau , de voltooiing van een daadwerkelijke Europese interne markt nog in de weg staan .
Dat is wat ik voor ogen wil houden bij het bespreken van de voorstellen van de Commissie .
Ik wil vooropstellen dat we het grootst mogelijke vertrouwen hebben in commissaris Monti en dat wij veel respect voor hem koesteren .
Wij zien in hem de man die de kartels met wortel en tak kan uitroeien .
Hij zal het echter met ons eens zijn dat we zijn concrete voorstellen aan een grondig onderzoek moeten onderwerpen , net zoals we dat bij iedereen doen .
Dat is precies wat onze rapporteur van de Economische en Monetaire Commissie , de heer von Wogau , heeft gedaan .
Jammer genoeg is hij afwezig , maar ik complimenteer hem met zijn grondige aanpak .
Bovendien ben ik een behoorlijk lastpak voor hem geweest , en ik bewonder hem om zijn geduld .
Hij heeft mij gezegd dat het verslag met een ruime meerderheid is goedgekeurd , maar niet met mijn steun .
Dus hoewel ik zijn conclusies niet deel , stelt hij in zijn verslag een groot aantal punten aan de orde die de Commissie volgens mij inderdaad onder handen moet nemen .
Punt een is de mogelijkheid dat het concurrentiebeleid gerenationaliseerd wordt .
Ik weet dat de Commissie hier tegen is , maar de mogelijkheid bestaat dat het gebeurt .
Ik blijf mij zorgen maken over de verwerkingscapaciteit van de nationale rechtbanken en de nationale mededingingsautoriteiten .
Ik blijf mij ook zorgen maken over de manier waarop de rechtspraak zal functioneren .
Ik heb commissaris Monti pas nog gevraagd wat er gebeurt als hij het mis heeft en het concurrentiebeleid echt teruggaat naar de lidstaten .
Volgens de heer von Wogau is er dan nog altijd het Europese Hof van Justitie .
Toevallig loopt er bij het Europese Hof van Justitie op dit moment een zaak die voor het Verenigd Koninkrijk van groot belang is , en wij merken dat het Hof niet in staat is voorlopige maatregelen op te leggen in het conflict dat wij met Frankrijk hebben en waarin wij de steun hebben van de Commissie .
Voor het geval er mensen zijn die dit als een nationalistisch argument beschouwen , wijs ik op de zaak-Factortame , waarin de Britse regering in de beklaagdenbank zat .
Die zaak heeft tien jaar aangesleept voor het Europese Hof van Justitie een arrest velde .
Er moet dus iets met de rechtspraak gebeuren .
Ik richt mij tot de Commissie met de vraag wat er gedaan kan worden om de implementatie op dit vlak te bespoedigen .
Wat betreft rechtszekerheid ben ik het eens met de opmerking van mevrouw Thyssen .
Bedrijven hebben rechtszekerheid nodig .
Ik heb dit onlangs nog eens tegen commissaris Monti gezegd .
Zijn antwoord was dat we ons niet altijd moeten laten inpakken door de juristen .
Als jurist voel ik mij natuurlijk aangesproken , maar ook als Brits oud-minister bevoegd voor mededinging .
Iedereen heeft zijn eigen achtergrond , maar waar het op aankomt , is dat het bedrijfsleven rechtszekerheid geniet .
Wat ik ook graag van de Commissie zou willen weten , is of er een analyse is gemaakt van wat deze verandering voor het bedrijfsleven inhoudt , een kosten-batenanalyse , zoals die steeds meer gemeengoed begint te worden in de Europese politiek .
Ik weet dat de gevolgen van deze verandering voor de Commissie zijn geanalyseerd .
Men heeft ons uitgelegd dat er op het moment veel tijd van de burger verknoeid wordt en dat de veranderingen daarom een gunstig effect zouden kunnen hebben .
Maar ik vind echt dat we ook moeten weten wat dit voor het bedrijfsleven zou betekenen .
Tot slot willen wij , als Britse Conservatieven , graag dat men een andere koers inslaat , in de richting van een onafhankelijke instantie voor het concurrentiebeleid .
Graag had ik gehoord wat commissaris Monti daarover te zeggen heeft .
Mijnheer de Voorzitter , sedert het begin van de Europese integratie is het mededingingsbeleid van groot belang voor de Europese Unie .
Dit beleid is deel van het spanningsveld - dat ook het concept van de Europese integratie kenmerkt - tussen enerzijds solidariteit en samenwerking tussen de lidstaten , waarmee men moet zorgen voor betere en efficiëntere kadervoorwaarden voor de bevolking en de economie , en anderzijds het mededingingsbeleid , waarmee men de Europese Unie als dusdanig impulsen moet geven tot verbetering van haar concurrentievermogen en haar op de toekomst moet voorbereiden .
Het mededingingsbeleid is daarom een van de belangrijkste beleidsvormen .
Wij mogen trots zijn op onze Europese mededingingscultuur , waarmee wij de sociale markteconomie kunnen verwezenlijken .
Wij mogen ook trots zijn op onze controle op kartelvorming en fusies .
Wij moeten echter waakzaam zijn tegenover de wereldwijd opererende actoren , waar de nationale staten geen vat meer op hebben .
Ik denk aan een uitspraak van de Franse schrijfster Vivienne Forestier , die de toestand in de wereld als de terreur van de economie beschrijft .
De samenleving geeft zich over aan de markt .
In de Europese Unie willen wij dat echter niet .
In deze tijd van allianties en millenniumfusies - in 1998 werd 2400 miljard VS-dollar voor overnames betaald - bestrijden wij concurrentievervalsing niet alleen met onze eigen regels , maar ook door onze bilaterale samenwerking met de VS , Japan en anderen .
Er moet snel een internationaal mededingingsrecht komen .
Vaak vergeten wij dat het Europees mededingingsbeleid niet alleen belangrijk is voor eerlijke concurrentie als zodanig , maar ook voor prijsontwikkeling , groei en werkgelegenheid , dus voor de burger .
Net als mijn collega ' s eis ik dat het Europees Parlement medebeslissingsrecht krijgt over de mededinging .
Daar moet eindelijk werk van worden gemaakt .
Wij moeten ook het verband tussen het mededingingsbeleid en de consumentenbescherming benadrukken .
Het verheugt mij dat de heer Monti op dat gebied vooruitgang wil boeken en een dialoog wil aangaan met het Europees Parlement en de burgers , met niet-gouvernementele organisaties en consumentenorganisaties .
Als de transparantie groter wordt , zal het publiek besluiten in verband met de mededinging ook gemakkelijker accepteren .
Dan wordt immers duidelijk dat bijvoorbeeld de lagere stroom- en telecommunicatieprijzen een gevolg zijn van het Europese mededingingsbeleid .
Brussel hoeft dan niet alleen maar aan de schandpaal te worden genageld , wanneer bijvoorbeeld subsidies op bepaalde momenten of in bepaalde situaties problemen veroorzaken .
Ook met het oog op de uitbreiding van de Europese Unie hebben wij duidelijke mededingingsregels nodig .
Daarbij moet worden benadrukt dat een nationaal subsidiebeleid - uit het verslag van de heer Jonckheer blijkt dat zeer duidelijk - elk land nog steeds de vrijheid moet geven de overheidstaken en de eigendomsrechten zelf vorm te geven en uit te voeren .
Het moet duidelijk zijn dat subsidies nuttig kunnen zijn wanneer het marktmechanisme faalt , en om gemeenschappelijke doelstellingen te ondersteunen .
Over het Witboek wil ik nog zeggen dat de herziening van de artikelen 81 en 82 een ommekeer in het kartelbeleid betekent .
In tegenstelling tot de meerderheid in het Parlement en ook in mijn eigen fractie verzet ik mij daartegen .
Mijns inziens doet het systeem van de wettelijke uitzonderingen wat de mededinging betreft duidelijk onder voor een verbodssysteem met administratieve voorbehouden .
Ook dreigt het gevaar van renationalisering .
Het huidige systeem is transparant en biedt de ondernemingen rechtszekerheid .
Bovendien zorgt de meldingsplicht beslist voor discipline en heeft een afschrikkend effect .
Het door de Commissie naar voren gebrachte probleem van de buitensporige werklast is niet van dien aard dat het een grondige wijziging van het rechtstelsel rechtvaardigt .
Wij moeten ons trouwens afvragen of die wijziging wel mogelijk is zonder het Verdrag te herzien .
Mijnheer de Voorzitter , ik ben erg blij dat mevrouw Randzio-Plath de context van dit debat heeft geschetst , want dat had niemand tot nu toe gedaan .
De komst van de euro begin vorig jaar heeft een onvoorstelbare concurrentiekoorts veroorzaakt binnen het Europese bedrijfsleven , met als gevolg een fusiegolf van ongeziene afmetingen .
Zo blijkt uit de cijfers van vorig jaar dat er voor een totaal van 1,4 triljoen euro aan fusies heeft plaatsgevonden .
Dat is zeven keer zoveel als bij de vorige fusiegolf in 1990 .
Dit stelt het concurrentiebeleid danig op de proef .
Ik hoop dat de Commissie hiertegen opgewassen is , want het staat als een paal boven water dat heel veel van die fusies zullen plaatsvinden om de winstmarges te beschermen tegen concurrentie , en niet zozeer om de productiviteit te verhogen of aan schaalvergroting te doen .
Commissaris Monti en zijn collega ' s staan voor een reusachtige uitdaging .
Wij van de liberale fractie zouden niet willen dat de concurrentieregels minder slagvaardig werden toegepast , of het nu om toezicht op fusies of om controle op beperkende handelspraktijken gaat .
Dat we die toepassing nu willen gaan teruggeven aan de nationale overheden is allemaal mooi en aardig , maar wij zijn het wel eens met de opmerking van de heer von Wogau in zijn verslag dat er een geregeld toezicht moet komen op die nationale overheden .
Anders dreigt immers de Europese dimensie te verzwakken .
Kan de commissaris ons in dit verband geruststellen en ons beloven dat dit in de gaten zal worden gehouden ?
Mijnheer de Voorzitter , in de korte tijd waarover ik beschik , wil ik mijn steun uitspreken aan het werk van al de rapporteurs .
Ik ben het eens met veel van de opmerkingen die hier zijn gemaakt .
Ik deel met name de kritiek van mijn fractiegenoot Jonckheer op de te sterk samengevatte gegevens , en zijn opvatting dat steunverlening transparant moet zijn en dat er een sociaal-economische balans van de steun moet worden opgemaakt .
Tevens deel ik de kritiek dat er weinig aandacht is besteed aan artikel 82 , vooral omdat wij daarmee iets kunnen doen aan misbruik op een zich samentrekkende markt .
Ik wil als parlementslid voor Baskenland mijn volledige steun uitspreken voor de maatregelen waarmee men de noodzakelijke concurrentie op de markt wil garanderen .
Ik zeg dat voor het geval daaraan twijfel mocht bestaan vanwege de kritiek die wij op de Commissie in het algemeen , en op de heer Monti in het bijzonder hebben uitgeoefend in verband met hun heksenjacht op de stimuleringsmaatregelen voor Baskische bedrijven , en in verband met het feit dat zij die zij als staatssteun beschouwen .
Wij blijven daarover met de Commissie van mening verschillen zolang de Commissie niet begrijpt wat de aard van het Baskische systeem is , dat berust op institutionele afspraken over medeverantwoordelijkheid .
De Baskische belastingregels hebben daardoor dezelfde aard , grondslag en bedoeling als de belastingregels van de lidstaten van de Unie .
Ze zijn algemeen toepasbaar op alle belastingplichtigen , die aan deze regels zijn onderworpen omdat ze op een wettelijke basis berusten .
Mijnheer de Voorzitter , mijnheer de commissaris , concurrentie is nodig .
Concurrentie is nodig voor een zo gering mogelijke werkloosheid , voor goede gezondheidszorg , voor sociale rechtvaardigheid en hoge sociale normen , voor al hetgeen de maatstaven zijn voor de beoordeling van de nationale economieën .
Wij hebben echter ook concurrentie nodig voor kwalitatief hoogstaande producten , voor gelijke toegangsvoorwaarden tot de markt voor alle bedrijven en voor milieuvriendelijke producten , voor al hetgeen dus de maatstaven zijn voor de beoordeling van de bedrijfseconomische prestaties .
Wij moeten nu proberen de maatstaven voor de nationale economieën te koppelen aan die voor de bedrijfseconomische prestaties .
In mijn land , de voormalige DDR , werd aan het concurrentievermogen van de nationale economie het hoogste belang gehecht terwijl dat van de bedrijven min of meer buiten beschouwing werd gelaten .
Nu doet zich daar vaak het tegenovergestelde voor : de samenleving denkt bijna uitsluitend bedrijfseconomisch .
Ik zeg u dat als ondernemer , omdat dit mij erg interesseert .
Zo kan een systeem echter niet werken .
Dat kan alleen als beide elementen met elkaar verbonden worden .
Een voorbeeld : hoewel in de staalfabriek Grönitz in Brandenburg slechts 700 van de 5000 banen behouden werden , heeft de Europese Unie deze fabriek terecht gesteund .
Dat zijn immers concurrentiekrachtige banen .
De staalfabriek is nu de tweede gereedschapsstaalproducent in Duitsland .
Wie nu door terugvordering van de toen verleende subsidies de productie van die staalfabriek in gevaar zou brengen , zou niet alleen een fabriek , maar ook een werkgever in gevaar brengen van wie in die regio ook kleine en middelgrote ondernemingen afhankelijk zijn .
Dat kan niet het mededingingsbeleid van de Europese Unie zijn .
Als wij mededinging willen , moeten wij deze koppeling tot stand brengen tussen de behoeften van de nationale economie en die van de bedrijven .
Dat is ook de enige manier om in de onderontwikkelde regio ' s economische kringlopen op gang te brengen en er aldus voor te zorgen dat de mensen sociaal beschermd worden en de koopkracht stijgt .
Wij moeten in ons economisch beleid daarom ook meer aandacht aan de vraag en minder aan het aanbod besteden .
Mijnheer de Voorzitter , sinds het moment dat ik ben verkozen voor dit Parlement in 1994 , heb ik nog nooit een verslag in handen gekregen met zo ' n anti-Ierse ondertoon en met zoveel anti-Ierse sentimenten als het verslag-Jonckheer dat we vandaag behandelen .
Ik citeer letterlijk uit het verslag : " De overheidssteun per hoofd van de bevolking is het hoogst in Italië , Duitsland en Ierland .
Ierland is echter duidelijk koploper wanneer nationale steun en steun uit het regionale fonds en het sociale fonds van de Gemeenschap worden samengeteld . "
Volgens mij is de rapporteur gewoon met cijfers aan het goochelen .
Ik heb geen idee hoe hij de regionale en sociale middelen in dit rekensommetje onderbrengt .
Ik zou mijn collega eraan willen herinneren dat de nieuwe richtsnoeren van de Europese Unie voor regionale steun ingaan in het jaar 2000 .
Het ging hier alleen om een uitbreiding van de beleidsdoelstellingen ter voltooiing van de interne Europese markt .
Regionale ongelijkheden moeten worden weggewerkt als we de interne markt tot een succes willen maken .
Ik ben blij dat de overheid bedrijven die zich na 2000 vestigen in een doelstelling 1-gebied mag steunen met een subsidie van 40 % voor vaste investeringen en daar 15 % bovenop mag doen voor het midden- en kleinbedrijf .
Mag ik de heer Jonkheer eraan herinneren dat Ierse bedrijven en buitenlandse ondernemingen in Ierland nog altijd twee zeeën moeten oversteken voor ze de markt op het Europese vasteland bereiken ?
Geen enkele andere lidstaat moet zo ' n grote handicap zien te overwinnen .
Mijnheer de Voorzitter , dames en heren , het kartelverbod is de hoeksteen van een goed functionerende Europese mededingingsregeling .
De Commissie vindt de controle op de naleving van het kartelverbod onbevredigend .
Wij kunnen ons daarbij aansluiten .
Wat de oplossing betreft , lopen de meningen echter uiteen .
Het voorstel van de Commissie wijkt formeel gesproken niet af van het kartelverbod .
Als echter puntje bij paaltje komt , gaat men met dit voorstel over van een verbod met toestemmingsvoorbehoud tot een toestemming met verbodsvoorbehoud .
Dit is een overgang van het verbodsprincipe naar het misbruikprincipe .
Zulk een schadelijk nieuw systeem kunnen wij niet goedkeuren .
Ik accepteer niet dat een toepassingsprobleem tot verandering van de rechtsvoorschriften leidt .
Wij veranderen nu het recht om het opnieuw uitvoerbaar te maken .
Dat is voor mij onaanvaardbaar .
De Commissie doet afstand van haar monopolie om vrijstelling te verlenen .
In het geplande systeem van wettelijke uitzonderingen zijn beperkingen van de mededinging zonder meer toegestaan als aan de voorwaarden van artikel 81 , lid 3 van het EG-Verdrag is voldaan .
Aanmelding in Brussel is niet langer nodig .
De Commissie tast dus voortaan in het duister .
Ik vind dat onaanvaardbaar .
Het concept van de Commissie wordt aangevuld met een versterkte controle achteraf door de nationale instanties en rechtbanken in de lidstaten .
Als dat in het kader van een renationalisering gebeurt , zal dat versnippering van het mededingingsbeleid tot gevolg hebben .
Ook dat vind ik dat onaanvaardbaar .
Een hoeksteen van het Europees beleid wordt hier ondergraven .
De door de Europese Commissie geplande systeemverandering in het Europese kartelrecht houdt grote risico ' s in voor het mededingingsbeleid .
Het huidige systeem biedt ons genoeg mogelijkheden om open markten en vrije concurrentie te garanderen .
De Commissie grijpt met haar voorstel terug naar oude voorstellen uit de jaren ' 50 en ' 60 .
Toen werd daarvoor geen meerderheid gevonden .
Frankrijk hechtte toen zeer veel belang aan de wettelijke uitzonderingen en kreeg daarom compensatie in de vorm van concessies op het gebied van het landbouwbeleid .
Veertig jaar later ligt dit voorstel opnieuw op de tafel .
Ik weet zeker dat het ruimte laat voor kartelvorming ten koste van de consument .
Ik vind dat onaanvaardbaar .
Mijnheer de Voorzitter , geachte collega ' s , in dit belangrijke debat over het concurrentiebeleid wil ik het vanmorgen hebben over het verslag van de heer Langen over de Staalsteuncode .
Zoals het Hof van Justitie in 1996 heeft erkend , is de staalsector buitengewoon gevoelig voor concurrentieverstoringen .
Ik ben trouwens enkele jaren geleden tot dezelfde conclusie gekomen toen ik een verslag schreef over de sterke en zwakke punten van de Europese staalindustrie .
Er waren dus gegronde redenen om een steunstelsel in het leven te roepen voor deze sector .
Daarmee wilde men de sterkste bedrijven in staat stellen het hoofd boven water te houden , zelfs indien dit in strijd was met artikel 4 van het EGKS-Verdrag .
Daar gaat het nu precies ook om in de zesde Staalsteuncode .
Niettemin moeten we er eveneens voor waken dat niet aan de concurrentieverhoudingen wordt getornd en de markten niet al te ernstig verstoord worden .
Daarom is het zeer belangrijk dat deze steun gereglementeerd wordt .
We moeten de overheidssteun daarom beperken tot onderzoek en ontwikkeling , milieubescherming en bedrijfssluitingen .
Het is eveneens van het allergrootste belang dat de lidstaten hun plicht nakomen en de Commissie op de hoogte houden van de steun die zij aan hun staalbedrijven verlenen .
De Commissie heeft daarvoor kortere termijnen voorgesteld , en ik ben het daarmee eens .
Evenals de rapporteur ben ik ingenomen met het verslag van de Commissie , maar ik betreur dat hierin niet alle aspecten van de steunmaatregelen aan bod komen .
Hoewel de Staalsteuncode geen ruimte voor twijfel laat , heeft de Commissie machtiging gegeven voor steunmaatregelen aan staalbedrijven die in geen enkele categorie van die code thuishoren .
Om ongelijkheden te voorkomen moet de code echter ofwel worden toegepast , ofwel worden gewijzigd .
Ter afronding wil ik nog opmerken , mijnheer de Voorzitter , dat nu de vervaldatum van het EGKS-Verdrag in zicht komt , de regels moeten worden aangepast .
Volgens mij moet ook na 2002 steun worden verleend , en ik ben dan ook voorstander van een verordening van de Raad die zekerheid op dat punt verschaft .
We kijken dus uit , ik kijk dus uit , naar voorstellen van de Europese Commissie in die zin .
Mijnheer de Voorzitter , ook ik wil ingaan op het verslag van de heer Langen , over de steun aan de ijzer- en staalindustrie .
Ik ben het op twee punten met de rapporteur eens .
In de eerste plaats moet inderdaad worden gegarandeerd dat de voorwaarden voor steunverlening in alle lidstaten dezelfde zijn , en in de tweede plaats moet men zorgen voor transparantie in de steunverlening .
Wij delen de kritiek van de rapporteur dat de Commissie , in weerwil van de normen die door deze zesde Staalsteuncode worden voorgeschreven , regelmatig toestemming heeft gegeven voor steun aan bedrijven die buiten het bestek van de code vallen .
Wat ons echter de meeste zorgen baart is de door import veroorzaakte prijsdaling van 30 % .
Die prijsdaling is het gevolg van concurrentievervalsing in de ijzer- en staalindustrie .
De schuldigen daarvan zijn Zuid-Korea en Taiwan die profijt trekken van heel andere arbeidsomstandigheden en andere vormen van steunverlening .
De orderportefeuille van de staalindustrie en de scheepsbouwindustrie - waarover we het onlangs ook hebben gehad - is dan ook danig geslonken , wat een verlies van arbeidsplaatsen met zich meebrengt .
Ik woon zelf in een regio - Asturië - waar de scheepsbouwsector op dit moment in ernstige moeilijkheden verkeert .
Op een wereldwijde markt zouden ook wereldwijde arbeidsvoorschriften en wereldwijde steunregelingen moeten bestaan .
Ik weet dat dit nu moeilijk te verwezenlijken is , maar als we er niet in slagen rechtvaardige arbeidsvoorschriften in te voeren voor alle werknemers , hier en elders , en als we er niet in slagen op een rechtvaardige manier steun te verlenen aan alle landen , hier en elders , dan zal het heel moeilijk worden om de werkgelegenheid te behouden , in Europa en daarbuiten .
Mijnheer de Voorzitter , mijnheer de commissaris , dames en heren , inhakend op het verslag van de heer von Wogau wil ik allereerst duidelijk maken dat ik ingenomen ben met de inspanning van de Commissie om een taboe te doorbreken .
Men is bereid over de tot nu toe onaantastbare procedureregels een debat in te leiden en concrete hervormingen voor te stellen .
Ik wil de heer von Wogau gelukwensen met zijn werk .
Hij neemt de handschoen op , maar dringt tevens aan op concrete verduidelijkingen en begeleidende maatregelen .
Ook noemt hij de problemen bij de naam .
Het Witboek en het verslag dragen bij aan een denk- , discussie- en hervormingsproces dat nu moet beginnen .
Eerst moeten wij - rechters , lidstaten en vooral de betrokken KMO ' s - op vele vragen nog een antwoord krijgen .
Het mededingingsbeleid moet ook in de toekomst gecentraliseerd blijven en mag niet gerenationaliseerd worden .
Dat zou de interne markt en de positie van Europa in de wereldeconomie in gevaar brengen .
Het mededingingsbeleid mag echter niet uitsluitend Europees zijn .
Ook hier is een zekere subsidiariteit geboden .
Het verheugt mij daarom ook dat men individuele verantwoordelijkheid gaat invoeren , zonder de Commissie daarmee van haar verantwoordelijkheid te ontslaan .
Uit de praktijk blijkt dat slechts negen gevallen werden verworpen en 94 % van de door de Commissie behandelde gevallen niet formeel werden geregeld , maar met een niet openbaar gemaakte , wettelijk niet bindende administratieve brief of gewoon door de tijd te laten verstrijken .
Dit geeft aan dat in deze tijd van mondialisering en uitbreiding aan de werkzaamheden van de Commissie door gebrek aan tijd , personeel en geld paal en perk is gesteld .
Ter afsluiting wil ik nog zeggen wat ik van deze hervorming verwacht .
Ik verwacht eerlijke concurrentie en gelijke mededingingsvoorwaarden , rechtszekerheid voor alle ondernemingen , eenvormige toepassing van het mededingingsbeleid , vereenvoudiging van de procedures volgens het principe van de one-stop-shop , coördinatie van de nationale , onafhankelijke mededingingsinstanties , nauwe samenwerking tussen de nationale instanties en rechtbanken en de Commissie en een duidelijke verdeling van de bevoegdheden tussen nationale instanties en rechtbanken bij de toepassing van het Europese mededingings- en kartelrecht .
Ik verwacht ook dat de Commissie zich toespitst op dat wat bij de vervulling van haar opdracht als hoedster van het Europese werkgelegenheidsbeleid het belangrijkst is .
Ik kijk met spanning uit naar het eerste wetgevingsvoorstel dat uit het brede debat naar voren zal komen .
Het verslag van de Commissie bevestigt dat , met uitzondering van Duitsland , de overheidssteun aan het bedrijfsleven overal toeneemt .
De enige reden waarom de Commissie zich daar zorgen over maakt , is dat dit de concurrentieverhoudingen zou kunnen beïnvloeden .
Wij scharen ons achter de belangen van de arbeidende klasse .
De maatschappij heeft niets te winnen bij deze enorme overheveling van overheidsgelden naar het bedrijfsleven .
Kijk maar naar de automobielsector , waar subsidies en andere vormen van overheidssteun met 24 % zijn toegenomen in de loop van de referentieperiode .
En waar dient allemaal het toe ?
Banen worden er niet mee gered .
De betrokken bedrijven hebben stuk voor stuk banen geschrapt en in sommige gevallen zelfs mensen ontslagen .
De arbeidsomstandigheden worden er ook niet beter op .
Er wordt immers meer geproduceerd met minder arbeiders , en dus gaan de arbeidsomstandigheden erop achteruit .
Hadden deze bedrijven wel overheidssteun nodig om te overleven ?
Welnee , de automobielindustrie strijkt al jaren kolossale winsten op .
Overheidssteun is verderfelijk om twee redenen .
Ten eerste gaan bedrijven op jacht naar subsidies door zich van het ene naar het andere land te verplaatsen , zoals ook in het verslag-Jonckheer wordt erkend .
Ten tweede is steun onaanvaardbaar omdat er zo overheidsgeld wordt gebruikt om een handvol particuliere aandeelhouders te verrijken .
De rijksten worden dus bedacht met overheidssteun , terwijl de sociale zekerheid overal in Europa afkalft , overheidsdiensten worden afgestoten en ziekenhuizen hun deuren moeten sluiten .
Ik stem tegen het verslag-Jonckheer , omdat we behoefte hebben aan een ander beleid .
Alle vormen van steun aan het particuliere bedrijfsleven moeten worden stopgezet en het geld dat zo vrijkomt moet gebruikt worden om de overheidsdiensten verder uit te bouwen en nieuw personeel te laten aanwerven .
Mijnheer de Voorzitter , dit debat is buitengewoon belangrijk omdat het concurrentiebeginsel welhaast de hoeksteen van de interne markt is .
Om dit concurrentiebeginsel in praktijk te brengen , zijn de artikelen 85 tot en met 94 in het bestel opgenomen .
Ook is er een zelfstandig mededingingsbeleid ontwikkeld en wordt controle uitgeoefend op alle vormen van staatsteun en alle belastingregels die de concurrentie kunnen verstoren .
Aanvankelijk waren dat alleen de voorschriften inzake indirecte belasting , maar recentelijk zijn daar , dankzij commissaris Monti , ook voorschriften inzake directe belasting bijgekomen .
Daarnaast is natuurlijk de gedragscode ingevoerd .
Dit systeem heeft tamelijk goed gewerkt , maar de tijd verstrijkt - net als in de beroemde film Casablanca - , en we moeten de toe nu toe toegepaste regels aan de veranderde omstandigheden aanpassen .
Daarover blijken de deelnemers aan dit debat het in belangrijke mate eens te zijn .
In de eerste plaats moet het systeem op duidelijke en volledige regels berusten .
Het bestaan van onduidelijke regels , van leemtes in de regelgeving of van regels waarmee onduidelijke juridische begrippen worden geïntroduceerd , is op dit gebied waarschijnlijk nog bedenkelijker dan op andere gebieden .
Dat geldt zeer zeker wanneer de toepassing van de regels wordt overgelaten aan de nationale autoriteiten , zoals dat in de tweede etappe van deze hervorming gebeurt .
In de derde plaats is het voor mij belangrijk dat de Commissie weerstand biedt aan de verleiding om onafhankelijke agentschappen op te zetten die een uniforme toepassing van de regels door nationale organen moeten garanderen .
Daardoor wordt immers de essentie van de Commissie aangetast .
In de vierde en laatste plaats - en daar is al op gezinspeeld - is de internationale rechtsorde veranderd .
Wij hebben dat op de mislukte conferentie van Seattle gezien , en we zien het op de bilaterale conferenties met verschillende landen en regio ' s van de wereld .
Het concurrentiebeginsel zou inmiddels universeel moeten gelden .
Wij moeten erop toezien dat arbeids- en milieunormen worden gehandhaafd zodat dumping op dit gebied wordt vermeden , en dat eigendomsrechten strikt worden geëerbiedigd .
Er moet toezicht worden uitgeoefend op de verlening van staatssteun , omdat die - zoals hier al is gezegd - in veel sectoren leidt tot concurrentievervalsing en tot banenverlies in de Unie .
Kortom , met moet er op toezien dat overal vergelijkbare voorwaarden gelden .
Daardoor wordt vermeden dat steunverlening , de interne concurrentieverstoringen van bepaalde landen , worden overgeheveld naar het internationaal vlak en eigenlijk als een val worden gebruikt .
Mijnheer de Voorzitter , commissaris Monti , het verslag-Jonckheer over de overheidssteun aan de industrie en bepaalde andere sectoren bevat veel goeds .
Allereerst blijkt uit het verslag dat het Parlement vastbesloten is doelbewust te streven naar vermindering van overheidssteun om aldus een goede werking van de interne markt te kunnen garanderen .
Er staan echter talrijke conclusies in het verslag die onze fractie in ieder geval grote zorgen baren .
Ik noem bijvoorbeeld het feit dat het niveau van de overheidssteun en de omvang daarvan per hoofd van de bevolking sterk uiteenlopen in de verschillende lidstaten .
Dit toont de noodzaak van dergelijke overzichten aan .
Subsidies die voortkomen uit nationale , egoïstische standpunten bieden bedrijven onrechtvaardige voordelen , werken zodoende concurrentievervalsend en leiden tot een voor heel Europa nutteloze en oneconomische verdeling van de schaarse middelen .
Het is ook niet helemaal om het even van welke steunvormen er sprake is .
Vormen van overheidssteun die een eigen inzet van de steunontvanger eisen , verdienen de voorkeur .
Ik noem bijvoorbeeld de overheidsgaranties waarover de Commissie onlangs een verklaring heeft afgegeven .
Deze moeten natuurlijk als overheidssteun worden beschouwd , maar vormen naar mijn mening wel een beter alternatief dan de rechtstreekse steun aan bedrijven .
In het verslag over het mededingingsbeleid wordt opnieuw het vertrouwen van de Commissie in een strenge regelgeving onderstreept , zonder dat er aandacht wordt geschonken aan de argumenten inzake economisch rendement die op het concurrentievermogen van invloed zijn .
De Europese economie zal echter nooit het gewenste concurrentievermogen bereiken als wij niet op het functioneren van de markt vertrouwen .
Als het mededingingsbeleid ondergeschikt wordt gemaakt aan de doelstellingen van het sociaal en het milieubeleid , blijven werkelijk doeltreffendheid en economische groei een droom .
Het mededingingsbeleid moet dan ook worden gezien als deel van het economisch geheel en moet onder andere worden beoordeeld in relatie tot het handelsbeleid en de immateriële rechten .
Het is niet goed alleen de sociale dimensie ervan te benadrukken .
De doelstellingen van het sociaal beleid kunnen het beste worden bereikt via een krachtiger economische groei en niet door het sluiten van compromissen in het mededingingsbeleid .
In het verslag-Rapkay wordt ook de internationale dimensie van het mededingingsrecht onderstreept .
Naar mijn mening zou het goed zijn als er op internationaal niveau overeenstemming over bepaalde essentiële beginselen van het mededingingsrecht werd bereikt .
Het streven naar gezamenlijke minimumnormen leidt daarentegen al snel tot de gemakkelijkste weg en tot de kleinst gemene deler , waardoor alle doelstellingen van het mededingingsbeleid vervlakken .
Mijnheer de Voorzitter , commissaris Monti , ik ben van mening dat de Europese Unie zich moet inzetten voor de modernisering van de mededingingsregels , niet alleen vanwege de veranderingen die zich in de loop der jaren hebben voorgedaan , maar ook in het licht van de uitbreiding van de Unie .
Ik wil de rapporteur , de heer Karl von Wogau , bedanken voor zijn inzet .
Ik waardeer zijn overwegingen .
Ik wil bovendien mijn waardering uitspreken voor de overwegingen en opmerkingen die de heer Tesauro , voorzitter van de Italiaanse mededingingsautoriteit , mij heeft doen toekomen .
Ik twijfel er niet aan dat de heer Monti daarmee rekening zal houden .
Het is onze opgave de markt verder te liberaliseren en met name de verschillende nationale markten te homogeniseren .
Op dit moment zijn er grote onderlinge verschillen , die duidelijk naar voren komen als we de Engelse , Italiaanse en Franse markt met elkaar vergelijken .
Op de Franse markt is staatsprotectionisme schering en inslag , wat niet het geval is in Engeland en slechts in zeer beperkte mate in Italië .
Het gevaar bestaat dat de economieën van de landen die tot de Unie willen toetreden het niet zonder steun kunnen stellen , als ze niet stap voor stap aangepast worden .
Ik denk ook dat er een drempel moet worden vastgesteld .
Onder drie drempel moeten wij twee belangrijke kenmerken van onze economische infrastructuur opnemen : het midden- en kleinbedrijf , het bindende element van de Europese economie , en de sociale zekerheid voor de economisch zwakken in Europa .
De vrijwaring van de sociale functie van de markt is precies datgene wat een op verbetering van de levenskwaliteit van de burgers afgestemd systeem onderscheidt van een liberalisme tout court .
Bij de nieuwe regelgeving moet de economie van de ultraperifere regio ' s en de eilanden beschermd worden .
Daarom denk ik dat het nuttig is bijzondere aandacht te schenken aan en banden te leggen met twee externe markten : met Rusland en de landen van het Middellandse-Zeegebied .
Op deze manier worden deze economieën minder perifeer .
Ik hoop - en bedank de heer Monti daarvoor - dat de nieuwe regelgeving vanuit economisch oogpunt zo breed mogelijk zal worden opgezet en de sociale functie van de markt behouden zal blijven .
Voorzitter , mededinging is het hart en de kracht van het Europese interne marktbeleid .
Een vrije open markt kan alleen bestaan bij de gratie van concurrentie , begrensd door duidelijke , uniforme spelregels .
In zijn verslag verwoordt Karl von Wogau dat op een zeer goede wijze .
Maar Europa verandert .
De economieën groeien , we breiden uit naar 25 tot 30 lidstaten .
De Europese Commissie raakt overbelast bij voortzetting van het huidige beleid .
Modernisering van het mededingingsbeleid is daarom noodzakelijk .
Daarover geen discussie .
Dat gezegd hebbende , blijf ik bij de voorgenomen decentralisatie toch bezorgdheid houden .
Hoe gaat de Commissie als hoedster van de Verdragen garanderen dat er in Londen , Palermo , Helsinki en straks Boedapest en Ankara op uniforme wijze wordt beslist in mededingingszaken ?
Het is noodzakelijk om rechtsongelijkheid te voorkomen en mededingingszaken zullen stromen naar de rechtbank waar het mildst geoordeeld wordt .
Het is niet genoeg te zeggen dat er in de lidstaten al 40 jaar ervaring is .
In Nederland staat de mededingingsautoriteit nog in de kinderschoenen .
Dit land heeft te maken met een zeer kleine markt die helaas vaak tegelijkertijd gedefinieerd wordt als de relevante markt .
Dit in tegenstelling tot Duitsland waar een zeer ervaren Kartellamt zijn bevoegdheden uitoefent op een gigantische markt .
Het vertrouwen van de Europese Commissie dat in alle windstreken de interpretatie van wetgeving bijna vanzelfsprekend gelijk zal zijn , is wat wij in katholieke kringen " vermetel vertrouwen " noemen en dat is verboden .
Aan uniformiteit moet gewerkt worden .
Ik denk aan gespecialiseerde , nationale gerechtshoven met mogelijkheid van direct beroep op een speciale mededingingskamer bij het Europese Hof .
Die speciale kamer in Luxemburg is nodig vanwege de noodzaak ruime expertise op te bouwen .
Bovendien laten de zeer grote economische en sociale belangen die met dit soort zaken gemoeid zijn niet toe dat een uitspraak twee jaar op zich laat wachten zoals nu heel normaal is .
Wat vindt de commissaris daarvan ?
Ik wil afsluiten met een belangrijk punt voor het midden- en kleinbedrijf .
De Europese Commissie dient zelf , om het midden- en kleinbedrijf grotere zekerheid te verschaffen , een vrijstellingsverordening op te stellen voor het midden- en kleinbedrijf zodat naast verticale ook horizontale vrijstellingen mogelijk zullen zijn .
Kleine zelfstandige bedrijven moeten zich door samenwerking teweer kunnen stellen tegen de grote ketens .
Het kan niet de bedoeling zijn van het Europese mededingingsbeleid om kleine bedrijven het leven onmogelijk te maken .
Voor kleine bedrijven zal bovendien nagedacht moeten worden of niet beter een systeem met een waarschuwing vooraf , de gele kaart , gehanteerd kan worden in plaats van meteen een rode kaart die als een boete zal werken en die het voortbestaan van het bedrijf zal bedreigen .
Mijnheer de Voorzitter , omdat ik de laatste spreker ben , heb ik het voorrecht tegen de commissaris te kunnen zeggen dat de meerderheid van het Parlement zijn initiatief steunt en blijk heeft gegeven van een volledig , en mijns inziens gerechtvaardigd , vertrouwen in de wijze waarop hij het schip bestuurt .
Wij willen echter wel meeroeien , mijnheer de commissaris .
Wij zitten allemaal in hetzelfde schuitje , en wij willen met u meeroeien .
Daarom denk ik dat het absoluut noodzakelijk is een interinstitutionele dialoog aan te gaan om het schip naar een veilige haven te loodsen , om deze bijzonder belangrijke hervorming vorm te geven en te nuanceren .
De talrijke ideeën die hier naar voren zijn gebracht , kunnen grofweg in drie groepen worden verdeeld .
In de eerste plaats hebben enkele leden - en met name de voorzitter van de economische commissie , mevrouw Randzio-Plath - erop gewezen dat het nieuwe systeem van wettelijke vrijstellingen volledig verenigbaar moet zijn met het Verdrag .
Ik deel die opvatting en ik denk dat we dit aspect moeten bestuderen .
In de tweede plaats is er de kwestie van de rechtszekerheid voor bedrijven .
Het is waar dat de Commissie geen machine is die rechtszekerheid fabriceert , mijnheer de commissaris .
Daar zijn we het allemaal over eens .
Maar het is niet minder waar - en dat is door alle geledingen van het Parlement herhaald - dat het midden- en kleinbedrijf het bindweefsel van de Europese industrie is , en dat de Commissie vaak de rol speelt van auctoritas die de interne markt legitimiteit verschaft .
Op dit punt wil ik op een opmerking van de heer Karas reageren .
Er zijn slechts negen afwijzende besluiten genomen .
Uit mijn ervaring als advocaat puttend , zeg ik echter : hoe vaak heeft een advocaat met twee bedrijven en een project onder zijn hoede dat project niet aangepast aan de mededingingsregels wanneer de Commissie ex ante een aanwijzing gaf ?
Dat is een aspect dat moet worden meegewogen .
In de derde plaats is er het probleem van de uniforme toepassing van het Gemeenschapsrecht .
Mevrouw Thyssen heeft dat in haar interventie op onnavolgbare wijze uitgelegd .
Diversiteit vind ik uitstekend als het om biodiversiteit of culturele diversiteit gaat , maar niet in de toepassing van het recht ; niet in het mededingingsrecht , dat de kern en de essentie van de interne markt is .
Wat dat betreft , moeten we de zaken duidelijk stellen .
Slechts in een paar landen , zoals Duitsland , bestaan er gespecialiseerde rechtbanken .
Misschien is dat een weg die we verder moeten bewandelen , maar we moeten ook andere mogelijkheden onderzoeken .
Er zijn ook mensen - en met die gedachte wil ik afsluiten , mijnheer de commissaris - die doen alsof de Europese instellingen er zijn voor de groten , voor degenen die rijk en belangrijk zijn , en niet voor de burger en het midden- en kleinbedrijf .
Zulke mensen mogen wij geen kans geven , we mogen ze geen wapens in handen geven .
Het schrikbeeld - dat echter geen werkelijkheid zal worden , omdat er afdoende maatregelen zullen worden genomen om zo ' n situatie te vermijden - is dat van rechtbanken die uiteenlopende uitspraken doen die erg lang op zich laten wachten en die niet werkelijk kunnen worden gecontroleerd .
De enige mogelijkheid daartoe zou " le parcours du combattant " zijn , zoals de Fransen het noemen , de gang naar het Hof in Luxemburg , dat zich pas na jaren over de zaak zou uitspreken .
Het is bekend dat het Hof momenteel overbelast is .
Mijnheer de commissaris , het belang van deze hervorming kan niet genoeg worden benadrukt .
Deze hervorming is van invloed op de mededinging en op de samenhang van de interne markt , en heeft volgens mij een belangrijke uitwerking op het gevoel van Europese eenwording , het gevoel van legitimiteit van de Europese eenwording .
Wij rekenen daarom op een interinstitutionele dialoog , mijnheer de commissaris , om gestalte te kunnen geven aan een hervorming waar iedereen op wacht .
Wij denken dat wij die hervorming , onder uw leiding en met onze samenwerking , tot een goed einde zullen brengen .
Mijnheer de Voorzitter , geachte afgevaardigden , ik dank de Economische en Monetaire Commissie en heel het Europees Parlement van harte voor hun grote interesse voor het mededingingsbeleid .
Dit gecombineerde debat is daarvan naar mijn mening een sprekend bewijs .
De standpunten die naar voren zijn gebracht , zijn weloverwogen en bestrijken zowel de economische filosofie als de institutionele organisatie .
Onze gemeenschappelijke bedoeling is het mededingingsbeleid , de steunpilaar van het sociale marktbeleid en de Europese opbouw , te moderniseren en te versterken .
Onze gezamenlijke doelstelling bij alle aspecten van de hervorming van het mededingingsbeleid is een betere bescherming van de mededinging , een vermindering van de bureaucratie voor het bedrijfsleven en een grotere betrokkenheid van de burgers bij het besluitvormingsproces .
Ik wil de heer von Wogau persoonlijk van harte bedanken voor de inzet waarmee hij het dossier over het Witboek heeft bestudeerd en voor zijn uitstekende verslag .
Ik wil de overwegingen die in het debat over het verslag-von Wogau naar voren zijn gebracht in vier punten samenvatten , waarbij ik aanteken dat ik deze overwegingen niet opvat als kritiek aan het adres van de Commissie , maar veeleer als fundamentele bijdragen , want het gaat om gerechtvaardigde bedenkingen die we gezamenlijk willen wegnemen .
Deze vier punten zijn : doelmatigheid , risico van renationalisatie , coherentie bij de toepassing en rechtszekerheid .
Ik zal ze een voor een kort bespreken .
Doelmatigheid : ik ben ervan overtuigd dat de mededinging op de interne markt door deze hervormingen beter , en niet slechter , beschermd zal worden .
Geachte leden van het Parlement , met de methode die op dit moment wordt gebruikt , de aanmelding , kan deze doelstelling niet meer worden bereikt , want de ernstigste gevallen komen zo niet bij de Commissie terecht .
In vijfendertig jaar heeft de Commissie slechts negen maal , na aanmelding en zonder dat er sprake was van aangifte , een verbod uitgesproken .
Deze methode garandeert evenmin transparantie en echte rechtszekerheid voor de ondernemingen .
De bedrijven ontvangen meestal enkel een administratieve brief .
Met behulp van het nieuwe systeem kan de bescherming van de mededinging worden verbeterd , eerst en vooral omdat de Commissie zich zal kunnen concentreren op de ernstigste gevallen van concurrentievervalsing , maar ook omdat de nationale mededingingsautoriteiten nauwer betrokken zullen worden bij de bestrijding van inbreuken .
In de derde en laatste plaats kunnen de slachtoffers van inbreuken zich rechtstreeks wenden tot een nationale rechter , die de subjectieve rechten moet beschermen .
Renationalisatie : alhoewel het overbodig is wil ik toch nog eens nadrukkelijk erop wijzen dat het Witboek absoluut niet tornt aan het huidig bestel inzake bedrijfsconcentraties en overheidssteun .
Wij zijn niet van plan deze kwesties te delegeren maar bij verordening 17 doet zich wel degelijk het gevaar van renationalisatie voor .
Natuurlijk zijn wij ons hiervan bewust en dit vraagstuk wordt dan ook op dit moment grondig bestudeerd , mede naar aanleiding van uw bedenkingen .
Ik geloof echter eerlijk gezegd niet dat deze renationalisatie zich zal voordoen .
Het voorstel van de Commissie kent aan de Commissie een centrale rol toe bij de vaststelling van het mededingingsbeleid .
De Commissie zal na de hervorming niet minder actief worden , maar zich sterker kunnen richten op de belangrijkste dossiers .
De Europese mededingingscultuur zal door de hervorming worden gestimuleerd tot een voortdurende ontwikkeling .
Ik benadruk dit , want de uitdrukking van voorzitter Randzio-Plath heeft me zeer getroffen en ik onderschrijf haar van harte .
De hervorming zal ervoor zorgen dat de verschillende nationale mededingingsculturen getransplanteerd worden en wortel kunnen schieten in de bodem van het Europese mededingingsbeleid , daar waar nu reeds allerlei verschillende plantjes groeien .
De vijftien nationale rechtsbestellen zullen steeds sterker worden teruggedrongen ten gunste van het communautaire recht dat door steeds meer marktdeelnemers kan worden toegepast .
Dat wil zeggen dat het mededingingsrecht gecommunautariseerd wordt en niet gerenationaliseerd .
Coherente toepassing : het gevaar van een inconsequente toepassing van de mededingingsregels mag zeker niet worden veronachtzaamd , maar mag naar mijn mening ook niet worden overdreven .
De artikelen 81 , lid 1 en 82 worden tenslotte , net als veel andere bepalingen van het Verdrag , al tientallen jaren door nationale autoriteiten en rechters toegepast .
Dit heeft nooit tot grote problemen geleid .
In een stelsel van wettelijke uitzonderingen hangt coherentie in de eerste plaats af van duidelijkheid in de materiële regels .
De Commissie zal zich ervoor inzetten het juridisch kader duidelijk af te bakenen , zowel met een algemene regelgeving als met haar besluitvormingspraktijk .
In de tweede plaats moeten er doeltreffende methoden ter voorkoming van geschillen worden ontwikkeld .
In het Witboek worden informatie- en raadplegingsprocedures uiteengezet .
In dit verband wil ik nader ingaan op het uitstekende idee van mevrouw Riis-Jørgensen en de heer Huhne , in verband met de monitoring of the implementation .
Het idee van de controle op de toepassing zit als volgt in elkaar .
Ik vind het overigens een erg goed idee , en we zullen er waarschijnlijk mee aan de slag gaan .
Hoewel we veel achting hebben voor het werk van de nationale mededingingsinstanties , spreekt het voor zich dat we zorgvuldig in de gaten zullen houden op welke manier het Europese recht wordt toegepast door de nationale overheden en rechtbanken .
Daarom wil de Commissie het recht behouden een zaak te onttrekken aan de bevoegdheid van een nationale mededingingsinstantie als er sprake is van een incorrecte toepassing .
Hiermee komen we tenminste voor een deel aan uw zorgen tegemoet , mevrouw Peijs .
Wat betreft de opmerkingen van de heer Evans over de gevolgen voor het bedrijfsleven is het belangrijk dat er een grondige kosten-batenanalyse wordt uitgevoerd .
Het doel van het Witboek is immers reacties van bedrijven en andere bronnen in te zamelen .
We hebben een groot aantal uitstekende commentaren en bijdragen ontvangen op grond waarvan we een kosten-batenanalyse voor het bedrijfsleven kunnen uitvoeren .
We gaan dit materiaal grondig bestuderen voordat we een voorstel indienen voor een nieuwe verordening .
Een ding is heel belangrijk in verband met het bedrijfsleven , zoals mevrouw Thyssen , mevrouw Peijs en mevrouw Palacio Vallelersundi hebben opgemerkt : de gevolgen voor het midden- en kleinbedrijf .
Veel sprekers hebben dit onderstreept .
De Commissie besteedt bijzondere aandacht aan de rechtszekerheid voor kleine en middelgrote ondernemingen .
Wij hebben een stelsel in gedachten dat de rechtszekerheid voor het midden- en kleinbedrijf aanzienlijk verbetert .
Waarom ?
Is dit niet meer dan een politiek gebaar ?
Nee .
Met dit stelsel zijn we van plan ons materieel recht zodanig te wijzigen dat de meeste kleine en middelgrote ondernemingen in aanmerking kunnen komen voor een groepsvrijstelling , bijvoorbeeld wanneer het om verticale beperkingen gaat .
De meeste kleine en middelgrote bedrijven hebben namelijk minder dan 30 % marktaandeel .
Wij hebben een de minimis-nota waarin staat dat het midden- en kleinbedrijf in de regel niet onder de strenge verbodsbepaling van artikel 81 , lid 1 valt , omdat het de markt niet domineert .
We zijn nog verdere groepsvrijstellingen en richtsnoeren aan het uitwerken waarin steeds rekening wordt gehouden met de bijzondere toestand waarin het midden- en kleinbedrijf verkeert .
Ons Witboek over de modernisering zal de positie van het midden- en kleinbedrijf ook verbeteren .
Om te beginnen zal de bureaucratische rompslomp die uit de huidige aanmeldingsplicht voortvloeit worden afgeschaft , en verder zal artikel 81 , lid 3 rechtstreeks toepasbaar worden , iets waar met name het midden- en kleinbedrijf van zal profiteren .
Het vierde punt is de rechtszekerheid .
Ik ben de eerste om toe te geven dat rechtszekerheid belangrijk is voor het bedrijfsleven , mijnheer Evans , en dan niet alleen voor juridische beroepsgroepen , die toch een belangrijke rol spelen in de Europese opbouw .
Rechtszekerheid is belangrijk voor het bedrijfsleven .
Ook de voorzitter van de Commissie juridische zaken en interne markt , mevrouw Palacio Vallelersundi , heeft daarop in haar laatste interventie gewezen .
Ik ben haar zeer dankbaar voor de wijze waarop zij de discussie over de interne markt in het algemeen en dus , in dit geval , ook over de mededinging volgt .
Ik ben ervan overtuigd dat de rechtszekerheid voor het bedrijfsleven als gevolg van dit voorstel zal toenemen , en wel om drie redenen : alle concurrentiebeperkende overeenkomsten die voldoen aan de vrijstellingsvoorwaarden kunnen zonder voorafgaande beschikking en krachtens de onmiddellijke werking van artikel 81 , lid 3 worden toegestaan ; in twijfelgevallen kunnen bedrijven worden geholpen met de publicatie van met redenen omklede adviezen .
Bij het voorstel horen verder vrijstellingsverordeningen en richtsnoeren om de regels te verduidelijken en voor zekerheid te zorgen .
( FR ) Mevrouw Thyssen heeft het verder gehad over het legal privilege , het juridisch voorrecht van bedrijfsjuristen .
Graag wil ik u in herinnering brengen dat het Hof van Justitie deze kwestie in 1982 al heeft beslecht , zoals u beter zult weten dan ik .
Deze jurisprudentie blijft geldig en er is geen enkele aanleiding om deze op de helling te zetten .
Met het Witboek willen we maar een enkel aspect onder de loep nemen : het uitwisselen van vertrouwelijke informatie .
Wij zijn momenteel in gesprek over de garanties die bedrijven daarbij moeten genieten .
Mijnheer de Voorzitter , ik kom nu bij het verslag van de heer Rapkay .
Ik wil de heer Rapkay bedanken voor zijn uitstekende werk en voor zijn steun aan het XXVIIIe jaarverslag van de Commissie over het mededingingsbeleid .
Het ziet ernaar uit dat wij het in grote lijnen eens zijn , maar in het verslag-Rapkay worden enkele accenten gelegd die wij grondig zullen moeten overwegen .
Om het kort te houden , noem ik er slechts twee : ten eerste , een grotere transparantie .
Dit Parlement weet hoe belangrijk wij allen transparantie in het mededingingsbeleid vinden .
Persoonlijk heb ik dat ondervonden vanaf de eerste dag waarop ik gehoord ben door de Economische en Monetaire Commissie , op 1 september .
Ik kan u verzekeren , mijnheer Rapkay , dat de Commissie bereid is het Parlement een verslag te leveren over de internationale aspecten van het mededingingsbeleid , een thema waarop ook mevrouw Randzio-Plath de aandacht heeft gevestigd .
Ik kan u eveneens zeggen dat de bilaterale betrekkingen met de overeenkomstige autoriteiten in de Verenigde Staten , Canada en Japan op dit punt zeer goed zijn .
In het kader van de Wereldhandelsorganisatie wordt gewerkt aan een daadwerkelijk volet voor de mededinging .
Ik wil ook u , mijnheer Jonckheer , van harte bedanken voor uw verslag over het zevende overzicht van de steunmaatregelen van de lidstaten in de Europese Unie .
Ik ga hier niet in op de kwestie van de medebeslissing .
Niet dat ze niet belangrijk is , integendeel .
Het institutioneel gehalte van deze kwestie is wel degelijk zeer belangrijk , maar gaat het gebied van de mededinging te buiten .
Het is derhalve niet aan mij daarover te oordelen .
Dit vraagstuk moet behandeld worden in de bredere context van de intergouvernementele conferentie .
Wat uw suggesties betreft , mijnheer Jonckheer , u weet dat de weinige , maar zeer bekwame personeelsleden van mijn diensten bezig zijn het register en het scoreboard over overheidssteun samen te stellen .
Ik zie ook met belangstelling uit naar de resultaten van het achtste overzicht .
Het tijdschema daarvan ziet er als volgt uit : nu , in januari , behandeling door de diensten en in maart 2000 goedkeuring door de Commissie .
Hierbij zal blijken of de laatste tendensen bevestigd worden .
De leden Jonckheer , Thyssen en Gemelli hebben verwezen naar de mate van voorbereiding van de kandidaat-landen op het vlak van de mededinging in het algemeen en van de overheidssteun in het bijzonder .
Ik kan alleen zeggen dat er aan concrete maatregelen gewerkt wordt .
Zij zijn zich aan het voorbereiden .
Allen hebben ondertussen mededingingswetten en zijn bezig de bijbehorende toezichthoudende autoriteiten op te richten .
Ook ik maak me , zoals u weet , zorgen over de energieproductie en vooral over het milieu .
De herziening van het kader voor de overheidssteun op milieugebied is nu bijna afgerond .
In verband met de overheidssteun wil ik bovendien de aandacht vestigen op het probleem van de terugvordering van ten onrechte verleende steun , hetgeen onder andere door mevrouw Riis-Jørgensen naar voren werd gebracht .
In april 1999 heeft de Commissie een nieuwe procedure vastgesteld met specifieke regels voor de terugvordering .
Ik verzeker u dat u in de nabije toekomst zult merken hoe ernstig wij deze regels nemen .
Ten slotte wil ik nog , mijnheer de Voorzitter , een woord van dank spreken aan het adres van de heer Langen .
Zijn verslag heeft weliswaar betrekking op slechts een sector , maar is daarom niet minder belangrijk .
In het verslag van de Commissie inzake de overheidssteun aan de ijzer- en staalindustrie worden , zoals bekend , de individuele besluiten in het kader van de uitzonderingsprocedure van artikel 95 van het EGKS-Verdrag niet in aanmerking genomen .
Het gaat daarbij namelijk om besluiten die buiten het kader van de Staalsteuncode vallen .
Ook de toekomstige bepalingen betreffende steun aan de ijzer- en staalindustrie , die in juli 2002 in werking zullen treden , zullen strikt zijn .
De noodzaak hiervan wordt ondertussen ook door de sector zelf ingezien .
Ik zal u met genoegen ons standpunt uiteenzetten wanneer ons voorstel over de nieuwe regels is afgerond en wij de meest geschikte juridische vorm hebben gekozen .
Mijnheer de Voorzitter , wat mij bij zal blijven van dit debat , waarvoor ik het Parlement wil bedanken , is de brede intellectuele en politieke steun van het Europees Parlement aan het mededingingsbeleid .
Ik ben u bijzonder erkentelijk voor de fundamentele waardering voor het werk van de Commissie en het geschonken vertrouwen , waardoor zij haar werkzaamheden kan voortzetten .
De interinstitutionele dialoog met het Parlement in het algemeen en met de Economische en Monetaire Commissie in het bijzonder zal worden voortgezet .
U heeft dat naar mijn mening heel goed uitgedrukt , mevrouw Palacio : wij allen moeten roeien , waar mogelijk in dezelfde richting .
Mededinging is geen doel op zich , zoals de heer Rapkay terecht heeft opgemerkt , maar een belangrijk middel voor de opbouw van ons Europa .
De heer von Wogau heeft aan het begin van het debat gezegd dat mededinging geen abstract iets is , maar het belang van de burgers moet dienen : het is de grondslag van de sociale markteconomie .
Bij de opbouw van Europa heeft mededinging altijd een civiele en niet alleen een economische waarde gehad en dat zal ook zo blijven .
Dank u , commissaris Monti .
De gecombineerde behandeling is gesloten .
De stemming vindt morgen om 12.00 uur plaats .
 
Strafrechtelijke bescherming van de financiële belangen van de Unie Aan de orde is het verslag ( A5-0002 / 2000 ) van mevrouw Theato namens de Commissie begrotingscontrole houdende aanbevelingen van het Parlement aan de Commissie inzake de strafrechtelijke bescherming van de financiële belangen van de Unie .
Mijnheer de Voorzitter , elk jaar vernemen wij , vooral uit de verslagen van de Europese Rekenkamer , dat op de begroting van de Europese Unie gelden verloren gaan door verkwisting , wanbeheer , onregelmatigheden en zelfs door grove fraude .
Deze wantoestanden dwingen het Parlement ertoe maatregelen te treffen om de gelden van de Europese belastingbetaler , die de begroting van de Unie betaalt , te beschermen .
Bijzondere aandacht moet daarbij gaan naar de strijd tegen fraude , naar opsporing , bestraffing en voorkoming daarvan .
De oprichting van UCLAF , de task force en OLAF waren belangrijke stappen , net zoals de verordening betreffende de bescherming van de financiële belangen van de Gemeenschap en de controle ter plaatse .
De Unie kan bij vastgestelde inbreuken alleen administratieve sancties opleggen .
De terugvordering van ten onrechte verkregen gelden door de Commissie heeft tot nu toe slechts matig succes opgeleverd .
Strafrechtelijke maatregelen vallen onder de bevoegdheid van de lidstaten .
Aangezien beide gerechtelijke aspecten elkaar overlappen en grensoverschrijdende misdrijven tegen de begroting van de Unie steeds vaker voorkomen , en ook door de georganiseerde misdaad worden gepleegd , is het onduidelijk wie in de lidstaten bevoegd is .
Bovendien zijn wij geconfronteerd met verschillen tussen de nationale wetgevingen en tijdrovende en soms vergeefse verzoeken om wederzijdse rechtshulp .
Ook het door de Europese Raad in 1995 ondertekende verdrag tot bescherming van de financiële belangen en de twee daaropvolgende protocollen hebben daaraan niets veranderd .
Om in werking te treden moet het door elk van de vijftien lidstaten worden geratificeerd .
Na vijf jaar hebben nog maar vier lidstaten dat gedaan .
Deze impasse , die de geloofwaardigheid van de Unie dreigt te ondermijnen , heeft het Parlement doen besluiten de instelling van een Europees openbaar ministerie voor te stellen .
Dat voorstel heeft niet ten doel een transnationaal strafrecht of transnationale rechtspraak tot stand te brengen , maar om de Unie specifieke instrumenten ter bescherming van haar financiële belangen ter hand te stellen .
Daarbij moet het subsidiariteitsbeginsel gelden .
In dit verslag nemen wij die ideeën opnieuw op en verzoeken wij de Commissie wetgevingsvoorstellen in te dienen om die doelstellingen te kunnen bereiken .
Wij houden daarbij ook ten volle rekening met de adviezen van de Commissie juridische zaken en interne markt en de Commissie vrijheden en rechten van de burger , justitie en binnenlandse zaken .
Na de oprichting van OLAF doen wij twee aanbevelingen om de operationele en juridische efficiëntie en transparantie van de dienst en de bescherming van de persoonlijke rechten te garanderen .
Daarvoor is een wetsbesluit nodig - dat is de eerste aanbeveling - waarin de voor de financiële belangen van de Unie schadelijke delicten worden genoemd en een aantal beginselen wordt aangegeven .
In een amendement stel ik 30 september voor als uiterste datum voor een voorstel van de Commissie .
De tweede aanbeveling betreft de strafrechtelijke procedure .
De Commissie moet - ook hier verschuif ik de uiterste datum , namelijk naar 31 mei 2000 - een wetsvoorstel doen voor de oprichting van een onafhankelijke instantie die onder de verantwoordelijkheid van de Commissie coördinatietaken verricht en toezicht uitoefent op de regelmatigheid van de onderzoeksactiviteiten van OLAF .
Het bestaande controlecomité kan alleen op de onafhankelijkheid van de directeur van OLAF toezien .
Het voorstel voor een verordening moet voorzien in een onafhankelijke status van deze instantie en haar opdracht omschrijven .
Deze opdracht moet beperkt blijven tot enerzijds de onderzoeken en interne procedures van OLAF voor de vervolging van fraude jegens de financiële belangen van de Gemeenschap en anderzijds de betrekkingen van OLAF met de nationale instanties .
Beïnvloeding van de rechtspleging in de lidstaten blijft uitgesloten .
Het Hof van Justitie moet de rechtmatigheid van de wetgevingen controleren .
Voorts willen wij dat tijdens de komende intergouvernementele conferentie het debat over de oprichting van een Europees openbaar ministerie , ter bescherming van de financiële belangen van de Unie , wordt geopend .
Als dit debat mogelijk is , moet dit worden gegrondvest op het corpus juris , een studie van vooraanstaande wetenschappers die intussen op veel erkenning kan rekenen , en de daarop aansluitende haalbaarheidsstudies .
Ook in het tweede verslag van de zogenaamde vijf wijzen wordt voor deze aanpak gepleit .
De Commissie , de heren Barnier en Vitorino , en enkele lidstaten staan eveneens open voor deze idee .
Dames en heren , ik verzoek u dit verslag goed te keuren .
De Commissie begrotingscontrole heeft het met een ruime meerderheid goedgekeurd .
Wij kunnen hiermee opnieuw laten zien dat het Parlement wanbeheer en fraude bestrijdt en bestraft waar dat nodig is .
Mijnheer de Voorzitter , het is mij een genoegen aan het debat over dit verslag deel te mogen nemen en mevrouw Theato mijn gelukwensen aan te mogen bieden .
De samenwerking tussen de commissies is bij het opstellen van dit verslag heel goed verlopen .
Het resultaat , dat vandaag voor ons ligt , is een nuchter en rustig verslag over een bijzonder gevoelig onderwerp .
Nuchterheid en kalmte zijn eigenschappen die bij de behandeling van artikel 280 , lid 4 hard nodig zijn .
Als we een prijs zouden moeten uitreiken aan het moeilijkst te begrijpen , het minst helder of het onduidelijkste artikel - of hoe u het ook wilt noemen - zou het er beslist om spannen .
Het Verdrag is immers een bloemlezing van ingewikkelde artikelen .
Dit artikel zou echter ongetwijfeld een goede kanshebber zijn om die prijs te winnen .
Dit onderwerp ligt zo gevoelig omdat het de bescherming van de financiële belangen van de Gemeenschap betreft , zoals mevrouw Theato terecht heeft opgemerkt .
Wij zijn ons er allemaal van bewust dat de financiële belangen van de Gemeenschap moeten worden beschermd .
Het Parlement heeft daar als eerste op gewezen , of is althans een krachtig pleitbezorger van die gedachte geweest .
We moeten echter oppassen dat we het kind niet met het badwater weggooien .
Dat wil zeggen : bij het beschermen van de financiële belangen van de Gemeenschap moeten we rekening houden met de bevoegdheden van de lidstaten - mevrouw Theato wees daar al op - en met andere factoren die van invloed zijn op de burgers en op essentiële waarborgen .
Deze overwegingen worden door de conclusies van het verslag-Theato perfect afgedekt .
Als voorzitster van de Commissie juridische zaken en interne markt , en natuurlijk ook als parlementslid , hoop ik dat een ruime meerderheid van het Parlement dit verslag morgen zal steunen , en de Commissie voor een goede uitvoering daarvan zal zorgen .
Mijnheer de Voorzitter , zoals mevrouw Theato heeft opgemerkt , is dit een kritisch verslag .
Dit is een initiatiefverslag van de Commissie begrotingscontrole .
Een van de redenen waarom wij zoveel belang hechten aan dit verslag , is dat de Europese Unie algemeen associaties oproept van fraude en wanbeheer , of we dat nu leuk vinden of niet .
Het wordt misschien wat overdreven , maar zo is het nu eenmaal .
Aan ons de taak om daar iets aan te doen .
Sommige van de maatregelen die in het verleden al zijn ingevoerd , worden niet door alle lidstaten in praktijk gebracht .
Laten we daarbij niet uit het oog verliezen dat de lidstaten verantwoordelijk zijn voor de implementatie van ongeveer 80 % van de Europese begroting .
Een groot aantal lidstaten heeft het Verdrag betreffende de bescherming van de financiële belangen van de Gemeenschappen niet geratificeerd , en daarom was het duidelijk dat er iets radicalers moest gebeuren .
We moeten deze verantwoordelijkheid ernstig opvatten .
Mensen die fraude plegen ten nadele van de Europese Unie moeten we kunnen vervolgen .
De vraag is alleen wie de vervolging moet instellen .
Daar komen we in de problemen .
Wie is er bevoegd als je met een instantie te maken hebt die zoveel landen overspant ?
We moeten ook rekening houden met de bezorgdheid van de lidstaten .
Het voorstel om een Europees openbaar ministerie in te voeren ligt erg gevoelig .
We beseffen allemaal dat een regelrechte federalistische aanpak , waarbij een Europese rechtsinstantie boven de nationale gerechtelijke instanties komt te staan , voor sommigen een stap te ver gaat .
Maar de discussie moet geopend worden , en daarom doen we een beroep op de intergouvernementele conferentie om dit thema aan de orde te stellen .
De belangrijkste vraag voor ons Parlement als hoeder van de Europese begroting , is hoe we mensen moeten aanpakken die binnen de Europese instellingen werken .
In de context van het hele hervormingsproces is het van belang dat we het juiste signaal uitsturen .
Mensen moeten beseffen dat ze worden vervolgd als ze fraude plegen , en dat is op dit moment niet het geval .
De vraag of wij daarvoor de juridische bevoegdheid hebben , is iets waarover mevrouw Palacio het woord heeft gevoerd .
Ik kondig u aan dat mijn fractie een amendement zal indienen om de details te schrappen over hoe de Commissie deze kwestie dient aan te pakken .
We beseffen dat dit allemaal erg gevoelig ligt .
We beseffen dat de Commissie misschien een kader nodig heeft waarbinnen zij over een oplossing kan onderhandelen die voor alle partijen aanvaardbaar is .
Ik wil graag opmerken dat wij niet uit zijn op een corpus juris , een Europees federaal openbaar ministerie .
Maar we zijn wel vastbesloten de status quo te veranderen , want die is volkomen onaanvaardbaar .
Mijnheer de Voorzitter , ik zou willen beginnen met mevrouw Theato geluk te wensen met haar verslag .
Ik denk dat het een prima verslag is en dat het in overgrote delen door mijn fractie zal worden gesteund .
Ik heb alleen het sterke gevoel dat ze in dit stadium eigenlijk nog een beetje verder had willen gaan .
Als ik de discussies van de laatste vijf , zes maanden gehoord heb , zou dat best het geval kunnen zijn .
Wij weten allemaal dat in 1995 overeengekomen is dat er moet worden gezorgd voor een betere strafrechtelijke bescherming van de financiële belangen van de Unie .
Maar de lidstaten hebben niet meegespeeld .
Dat is gewoon een politiek feit en daar kunnen wij op dit ogenblik , denk ik , weinig aan doen .
De mogelijkheid is er nu dat de Commissie op basis van artikel 280 van het Verdrag nieuwe initiatieven neemt en ik zou de Commissie willen suggereren dat inderdaad zo snel mogelijk te doen .
Mijn fractie is , in tegenstelling tot de voorgaande spreker die al verdwenen is , een sterk voorstander van een Europese openbare aanklager .
Zonder twijfel zal mijn collega Jan-Kees Wiebenga hierop nog verder ingaan , want hij heeft daar reeds een verslag over het licht doen zien van zijn hand .
Wat wij , denk ik , moeten hebben is dat er op Europees niveau zo snel mogelijk een definitie komt van wat nu precies fraude en wat een onregelmatigheid is .
Ik heb zelf deel uitgemaakt van de enquêtecommissie inzake het transitverkeer .
Een van de grote problemen op dat gebied was dat als je iets verkeerds doet , en dan gaat het vooral over de inkomsten van de Europese Unie , dat in het ene land een onregelmatigheid is en in het andere land een misdaad .
Dat kunnen wij , dacht ik , niet lang meer hebben , zeker niet op het ogenblik .
Eén algemeen politiek punt .
Wat wij ook kunnen zeggen over de Europese verkiezingen , de lage opkomst is een feit .
Wij kunnen dat verbeteren door snel achter de misdaad in Europa aan te gaan en dat moet gebeuren op Europees niveau .
Mijnheer de Voorzitter , ik dank mevrouw Theato .
Haar verslag kan ertoe bijdragen dat er weer vertrouwen in de Europese instellingen komt .
Als wij aan de opkomst en de uitslag van de laatste Europese verkiezingen denken , is dat ook dringend nodig .
Elk jaar hebben wij hetzelfde probleem .
De Rekenkamer publiceert haar verslag en beschuldigt daarin de lidstaten van allerlei vormen van fraude .
De Europese instellingen hebben totnogtoe echter te weinig mogelijkheden om maatregelen te nemen en het probleem op te lossen .
Die gang van zaken knaagt elk jaar opnieuw aan het vertrouwen .
Het verslag van mevrouw Theato en haar voorstel kunnen het tij helpen keren .
Wij moeten duidelijk maken dat de Europese instellingen zorgen voor goed gebruik van Europees geld en fraude voorkomen .
De eerste stap , de overgang van UCLAF naar de onafhankelijke instantie OLAF , is gedaan .
Wij moeten nu een tweede stap doen en voor OLAF een rechtskader creëren .
Daarvoor hebben wij een Europees openbaar ministerie nodig , dat duidelijke rechtsgaranties biedt , ook voor verdachten .
Mijn fractie zal jammer genoeg niet eenparig voor dit verslag stemmen .
Ik hoop dat het debat nog enkelen zal overtuigen .
Jammer genoeg is de vrees nog groot dat zulk een Europese instelling de subsidiariteit zal aantasten .
Ik zal echter mijn bijdrage leveren om het verslag van mevrouw Theato zoveel mogelijk steun te geven .
Mijnheer de Voorzitter , wij zijn het in grote lijnen eens met de ingediende resolutie , hoewel we van mening zijn dat deze niets meer is dan een uitnodiging van het Parlement aan de Raad om de Verdragen zodanig te wijzigen dat de financiële belangen van de Unie op doelmatige wijze strafrechtelijk worden beschermd .
Het is zonder twijfel een goed idee om een Europees openbaar ministerie in het leven te roepen en voor alle EU-landen gemeenschappelijke delicten vast te stellen , maar ik geloof niet dat het mogelijk is deze plannen te verwezenlijken zonder eerst een communautaire rechtsorde in te stellen .
Het gaat hier in feite om het strafrecht .
Het strafrecht is een terrein waarop de nationale landen fel gekant zijn - en zullen blijven - tegen communautarisering .
Het is ondenkbaar substantiële juridische normen en procedures te creëren voor een enkele sector - in dit geval de bescherming van financiële belangen - zonder eerst een Europese rechtsorde in te stellen .
Men hoeft maar de precieze en uitputtende toelichting van het verslag-Theato te lezen om zich bewust te worden van de hoeveelheid en de aard van de problemen die nog opgelost moeten worden .
Wij moeten het idee desalniettemin steunen .
Het lijdt geen twijfel dat bij deze poging om de financiële belangen te beschermen , zal blijken dat er een communautair corpus juris in de Verdragen opgenomen moet worden .
Mijn fractie en ik hopen dat de financiële grondslag van de Unie de weg zal bereiden voor een Europese rechtsorde die de rechten en de garanties van de burgers eerbiedigt , dat wil zeggen een rechtsorde met garanties die in vele staten nu helaas nog onvoldoende aanwezig zijn .
Namens mijn fractie spreek ik dus mijn steun uit aan het verslag-Theato .
Desalniettemin denk ik dat dit onderwerp op de agenda van de IGC moet worden geplaatst .
Mijnheer de Voorzitter , in haar verslag over de bescherming van de financiële belangen van de Europese Unie stelt mevrouw Theato voor om in een beginstadium de gerechtelijke vervolging te centraliseren onder een Europees openbaar ministerie .
Dit voorstel druist regelrecht in tegen de geest van het huidige stelsel .
Het strafrecht en de strafvordering vormen het hart van de nationale rechtsorde , zij zijn verankerd in de soevereiniteit van elk volk en vallen exclusief onder de bevoegdheid van de nationale staat .
Door het invoeren van een Europees openbaar ministerie daarentegen wil men de nationale staten op termijn in een ondergeschikte positie ten opzichte van hun onderdanen dwingen .
Bovendien zou een dergelijke verandering leiden tot een hele reeks andere , volkomen onvoorspelbare hervormingen .
Volgens het verslag-Theato zou er een Europees openbaar ministerie nodig zijn om de onderzoeken van de dienst voor de fraudebestrijding , OLAF , beter te omkaderen .
Tegelijkertijd vermeldt het vandaag aan de orde zijnde verslag-Van Hulten dat een Europees openbaar ministerie onder toezicht zou moeten staan van een Europese rechtbank .
Zo kan achter een kleine Europese hervorming een middelgrote schuilgaan , en achter een middelgrote een grote .
Dan zwijg ik nog maar over de mogelijkheid dat er achter die grote hervorming misschien een reusachtige hervorming schuilgaat .
Het zal dan immers niet lang meer duren of men zal vragen om een Europees strafrecht , en daarna misschien om een Europees ministerie van Justitie , onder toezicht van het Europees Parlement dat daarvoor natuurlijk weer op een uitbreiding van zijn bevoegdheden mag rekenen .
Ik vind dat we goed moeten opletten .
Wij mogen het evenwicht tussen de machten niet verstoren met dit soort , ogenschijnlijk beperkte en gerichte hervormingen .
Het komt ons voor dat een voorstel als dat van een Europees openbaar ministerie vooral blijk geeft van een onvermogen om Europa anders te zien dan als een piramide , als een gecentraliseerde superstaat .
De Fractie Unie voor een Europa van Nationale Staten streeft daarentegen naar een policentrisch Europa waarin afzonderlijke naties deel uitmaken van een netwerk .
Dat netwerk kan bijvoorbeeld leiden tot een betere coördinatie tussen de nationale parketten , eventueel vergezeld van gespecialiseerde nationale opleidingen rond vergrijpen ten nadele van de gemeenschapsfinanciën .
Er is dus al een wettelijk kader , mijnheer de Voorzitter .
In de grond is het deugdelijk .
We moeten het alleen perfectioneren .
Mijnheer de Voorzitter , mevrouw Theato stelt ons een institutionele revolutie voor , en wel om een dubbele reden : de publieke opinie zou zich niet druk maken over 20 miljoen werklozen en duizenden gekke koeien , maar wel over financiële belangen .
Deze dubbele reden vormt de basis voor twee veranderingen : een Europees wetboek van strafrecht met misdrijven tegen de Unie , en een Europese procureur-generaal .
Misschien heeft mevrouw Theato nog een Europese gevangenis over het hoofd gezien , want een FBI , een Europese politie , hebben we al in de vorm van OLAF , de dienst voor fraudebestrijding .
Voor dit alles zouden twee verordeningen nodig zijn , een voor de procureur-generaal en een voor het wetboek van strafrecht .
Die zouden worden uitgevaardigd op basis van artikel 280 van het Verdrag , op basis van afgeleid recht dus , of anders gezegd het " afglijdend " recht .
Het afgeleid recht is immers een prachtige glijbaan .
We hebben hier met een dubbele uitglijer te maken .
Ten eerste de klassieke ideologische uitglijer van het eurofederalisme : een eengemaakte markt , een eengemaakte BTW , een eengemaakte diplomatie , een eengemaakt leger , en nu ook al een eengemaakt strafrecht met een enkele procureur-generaal .
Dit alles om een fraude te bestrijden van minder dan een miljard euro , terwijl we tientallen miljarden laten schieten door het Algemeen Preferentiestelsel , vrijhandelszones , douceurtjes voor Chiquita voor de invoer van zijn bananen en het bezuinigingspact , waarmee we een miljardenverlies voor lief nemen op onze vierde bron van welvaart , het bruto binnenlands product .
De tweede uitglijer komt voort uit puritanisme , uit het puritanisme van het Duitse Europa van het noorden , het lutherse , calvinistische Europa , het Europa van de Quakers , dat ons zijn morele normen wil opleggen .
Samengevat : als de moraal verslapt , gaat de hand op de knip .
Mijnheer de Voorzitter , dames en heren , een afdoende strafrechtelijke bescherming van de financiële belangen van de Europese Unie is noodzakelijk , nu meer dan ooit .
De schandalen van fraude en corruptie uit het verleden hebben het vertrouwen van de burger in Europa voor lange tijd aangetast .
De geloofwaardigheid van onze inspanningen in het Parlement om de financiële middelen op een correcte manier te gebruiken , staat of valt met de inspanningen die wij leveren om fraude en corruptie op te sporen en te voorkomen .
Dat vergt niet alleen administratieve maar ook structurele veranderingen .
Wij moeten de nodige instrumenten creëren om die strafrechtelijke bescherming te garanderen .
De intergouvernementele conferentie 2000 is daarvoor een geschikt forum .
Wij kunnen natuurlijk zeggen dat strafrecht en strafrechtelijke procedures tot het recht van de lidstaten behoren en niet verenigbaar zijn met het subsidiariteitsbeginsel .
Ik ben zelf een verdediger van dat beginsel en een tegenstander van elke verdere uitbreiding van de bevoegdheden op Europees niveau .
Wat de aan de intergouvernementele conferentie gestelde eisen betreft , moet het accent op de duidelijke afbakening van de bevoegdheden liggen .
Dat is echter niet tegenstrijdig .
Bij de instrumenten voor strafrecht en strafrechtelijke procedures waarop in de aanbevelingen I en II van het verslag wordt aangedrongen , gaat het immers om de eigen belangen van de Europese Unie , hetgeen de gerechtelijke belangen van de lidstaten niet schaadt , maar ze integendeel indirect ondersteunt .
De door experts bevestigde verenigbaarheid met de verschillende nationale rechtstelsels toont aan dat Europa ook op strafrechtelijk gebied zeer veel gemeen heeft , zeker wat de aard van de hier bedoelde delicten betreft .
Om al die redenen vind ik de totstandbrenging van het gevraagde kader een wenselijke en verantwoorde volgende stap in de ontwikkeling van OLAF .
Mijnheer de Voorzitter , zal een Europees openbaar ministerie de fraude met EU-middelen kunnen verhinderen ?
Ik denk van niet .
Met de bestaande instrumenten kunnen wij daarentegen wel veel bereiken .
Een alternatief voor het Europees openbaar ministerie zou Eurojust kunnen zijn , zoals op de laatste Top werd voorgesteld .
Eurojust moet qua structuur vergelijkbaar zijn met Europol en de opsporing bij criminele zaken ondersteunen .
Praktische samenwerking is precies wat we nodig hebben .
OLAF , Europol en de overeenkomst betreffende uitlevering en onderlinge juridische bijstand moeten ten volle uitgebuit worden en ook de overeenkomst inzake fraude van 1995 biedt ons vele mogelijkheden , als ze tenminste ooit nog eens door de lidstaten wordt geratificeerd .
Ik ben het roerend met de rapporteur eens dat dit verzuim van de lidstaten totaal onaanvaardbaar is .
Dit is echt beneden peil en ik begrijp dat men ongeduldig wordt en daarom een Europees openbaar ministerie wil .
Een dergelijk orgaan is echter een te grote mastodont .
Het zijn immers alleen de zwaarste overtredingen die strafrechtelijke gevolgen zullen krijgen .
90 % van de zaken zijn gewone disciplinaire zaken betreffende verzuim of onbevoegdheid .
Goede interne controle en meer mogelijkheden om ambtenaren te ontslaan , zijn daarentegen noodzakelijk .
Wij moeten het statuut van het personeel , de tuchtprocedure en vooral de praktijk veranderen .
Nu wordt artikel 52 van het statuut van het personeel betreffende ontslag bij grof verzuim nooit gebruikt .
Moeten wij in eerste instantie geen orde in eigen huis scheppen vooraleer wij nieuwe , blinkende instellingen creëren ?
Mijnheer de Voorzitter , wij willen allemaal graag iets doen aan Europese fraudebestrijding .
Maar de vraag is nu : doet de Europese Unie daar ook wat aan ?
Het antwoord is dat wij daarvan bitter weinig weten .
De Top van Tampere ging over misdaadbestrijding .
Iedereen was daar zogenaamd tevreden over , maar er is in werkelijkheid weinig vooruitgang geboekt .
Er is geen Europese antifraudewetgeving van kracht , want de lidstaten , het is al gezegd , bekrachtigen de ingediende verdragsteksten niet .
Daar moet dus veel gebeuren .
En wat moet er dan gebeuren ?
Twee dingen en het verslag van mevrouw Theato zegt dat helder en goed .
Ten eerste , in alle lidstaten van de Europese Unie moeten dezelfde strafbepalingen inzake Europese fraude gelden .
Unificatie op dat beperkte terrein .
Ten tweede , er moet inderdaad een Europees openbaar ministerie worden ingesteld met twee taken , namelijk ten eerste om de nationale openbare aanklagers behulpzaam te zijn , te helpen bij de strafvervolging van Europese fraudezaken , en ten tweede om justitieel toezicht op Europol en Olaf te houden , want dat zijn twee opsporingsdiensten die justitieel op dit ogenblik ongecontroleerd hun gang kunnen gaan .
Het Europees openbaar ministerie is niet iets om bang voor te zijn , allemaal spookbeelden hier om me heen .
Het is juist iets heel positiefs .
Net als Europol .
Europol , de politiesamenwerking , staat niet boven de nationale politiediensten , maar is er voor de informatie-uitwisseling tussen de politiediensten .
Precies datzelfde moet een klein beperkt Europees openbaar ministerie gaan doen .
Alleen niet in de opsporingsfase , maar in de fase van de strafvervolging .
Het Parlement is daar voor .
Het Comité van Wijzen is daar voor .
Ik roep de Raad van ministers en de Europese Commissie op zich ook tot deze maatregel te bekennen .
Mijnheer de Voorzitter , ik wil mij concentreren op de corpus juris .
Ik ben het roerend eens met wat mevrouw Morgan hierover gezegd heeft .
De corpus juris is een idee dat is uitgewerkt zonder enige vorm van openbaar debat of participatie van de bevolking .
Een Europese procureur-generaal volgens het inquisitoire model van het vasteland die als hoogste bevoegde instantie voor het hele grondgebied van de Europese Unie optreedt , zou een enorme weerslag hebben op de traditionele rechtsorde in Ierland en het Verenigd Koninkrijk .
De lidstaten hebben het recht ingelicht te worden over de gedachten rond een Europees wetboek van strafrecht en een Europese procureur-generaal .
In zijn oorspronkelijke vorm was het plan beperkt tot gevallen van fraude met de begroting van de Europese Unie .
Maar toen het idee van een corpus juris voor het eerst naar buiten werd gebracht in 1997 in San Sebastian voor een select gezelschap van 140 juristen , zonder dat de media waren uitgenodigd , zei toenmalig parlementsvoorzitter Gil-Robles Gil-Delgado dat hij het als embryonaal beschouwde en dat het de bedoeling was de bevoegdheid van de Europese Unie in strafzaken uit te breiden tot alle vormen van misdaad .
Er moet hierover een openbaar debat komen .
De lidstaten en hun burgers moeten behoorlijk worden voorgelicht .
Er moet rekening worden gehouden met de bedreiging die dit initiatief inhoudt voor de traditionele rechtsorde in Ierland en het Verenigd Koninkrijk .
Er moet veel meer openheid en transparantie rond deze kwestie komen dan tot nu toe het geval is geweest .
Het is onaanvaardbaar dat iets dergelijks zonder een fatsoenlijk openbaar debat aan de lidstaten van de Europese Unie wordt opgedrongen .
Mijnheer de Voorzitter , geachte collega ' s , ik heb mij namens de radicalen in de Commissie begrotingscontrole onthouden van stemming over deze tekst , want ik deel de aanmerkingen die hier door een vertegenwoordigster van een andere juridische cultuur , van de common law , met zoveel gezag naar voren zijn gebracht .
Deze tekst gaat te ver .
Wij vinden namelijk dat er problemen zijn die eerst opgelost moeten worden .
Het is belangrijk dat fraude in de Unie wordt bestreden , wordt bedwongen , maar de manier waarop onze commissie , onder leiding van voorzitter Theato , met haar inzet en wilskracht , deze tekst wil doorzetten , kunnen wij niet zonder meer aanvaarden .
Een ander belangrijk punt van kritiek betreft het afgeleide recht .
Krachtens artikel 280 van het Verdrag heeft de Raad de taak om adequate methodes voor de bestrijding van fraude te ontwikkelen .
Wij hebben er echter bezwaar tegen dat men daarvoor meteen een instelling in het vooruitzicht stelt , ofschoon dit op zich natuurlijk een duidelijke verbetering zou zijn ten opzichte van de huidige situatie .
Men verwaarloost namelijk de gevolgen daarvan .
Men denkt niet aan het aspect van de verdediging en dus niet aan de noodzaak van een goed functionerend openbaar ministerie en een goed functionerende verdediging in een dergelijk belangrijk juridisch stelsel .
Door ons in de commissie van stemming te onthouden hebben wij deze twijfels tot uitdrukking willen brengen .
Mijnheer de Voorzitter , ik geloof dat we over dit onderwerp hardop moeten nadenken in het Europees Parlement , in de plenaire vergadering en in de commissies , ook al komen wij in een dergelijke beraadslaging niet om de cultuur heen , om de juridische cultuur en moeten wij een band leggen met de voor institutionele thema ' s bevoegde kringen .
Wij worden geconfronteerd met ernstige gevallen die in het verleden kennelijk normaal werden gevonden .
De situatie is nu veranderd , of in ieder geval zijn de mechanismen en met name de controle veranderd .
We zijn echter nog niet tevreden , vooral niet nu er in bevoegde kringen zelfs al sprake is van een Europese openbare aanklager , van delicten , fraude , malversatie en onthulling van ambtsgeheimen op Europees niveau .
Ik geloof dat we de belangen en het imago van de Gemeenschap en haar betrekkingen met de belastingbetalers moeten beschermen .
Zonder belastingbetalers kan de Gemeenschap niet leven .
Daarom is het goed dat wij ons afvragen hoe de algemene en universele belangen beschermd kunnen worden en hoe zij het beste in de rechtsorde van de afzonderlijke staten kunnen worden geïntegreerd .
Het delicaatste probleem is : wat is de plaats van de Europese openbare aanklager in de rechtsorde van de afzonderlijke lidstaten ?
Dit probleem moet nog bestudeerd worden , zowel vanuit cultureel als vanuit praktisch oogpunt .
Wij lopen nu het risico enkel een nieuwe instelling toe te voegen aan de vele reeds bestaande instellingen in de landen .
Mijnheer de Voorzitter , ik wil over twee punten nog snel iets zeggen .
In de eerste plaats ga ik niet in op de filosofische kwesties van de subsidiariteit en de soevereiniteit van de lidstaten , ofschoon ik een groot voorstander ben van zulk een debat .
Ik kijk regelmatig naar de Britse televisie en weet zo wat Britse politici zeggen over de bedreiging die van Europa voor hun rechtscultuur uitgaat .
Vaak lijkt dat wel cabaret en is het een debat waard .
Daarover wil ik het echter niet hebben .
Ik wil het hebben over het verslag van mevrouw Theato .
De juridische problemen - blijkbaar is het voor de Europese Unie erg moeilijk om van delicten Europese delicten te maken - hebben tot een juridische impasse geleid .
Ik verwijs naar de aanbevelingen I en II .
Een Europees officier van justitie komt er niet meer in voor .
Om juridische redenen gaat het nu om een onafhankelijke Europese instantie of , met de woorden van mevrouw Theato , een Europees orgaan .
Er zijn duidelijk problemen met de rechtsgrondslag .
Er zijn ook moeilijkheden met betrekking tot de delicten .
Daaraan is niets veranderd .
Het gaat nog steeds om delicten die boven de Europese delicten uitgaan of dat tenminste kunnen doen , zoals witwaspraktijken , heling , de oprichting van een criminele organisatie .
Ik meen dat er op dat vlak nog juridische onduidelijkheid heerst en dat wij die uit de weg moeten ruimen .
Het Parlement moet de Commissie en de Raad onmiddellijk een duidelijk politiek signaal geven dat wij de huidige situatie door een duidelijk besluit willen beëindigen .
Wij zullen daarom voor paragraaf 1 zonder deze aanbevelingen stemmen .
Mijnheer de Voorzitter , het Parlement vraagt al jaren dat in een specifieke en eenvormige strafrechtelijke bescherming van de financiële belangen van de Unie wordt voorzien .
De fragiliteit van het Verdrag en de op de genoemde bescherming van toepassing zijnde protocollen doen onze frustraties echter alleen maar toenemen .
Hoewel de overeenkomst reeds vijf jaar geleden is ondertekend , is zij nog steeds niet geratificeerd en derhalve heeft zij ook nog geen effect gesorteerd .
Anderzijds blijken initiatieven die op meer goede wil kunnen rekenen , zoals de oprichting van de huidige OLAF , niet in staat de legitieme twijfels betreffende een adequate bescherming van de individuele rechten weg te nemen .
Mevrouw Theato zet de Commissie er in haar verslag toe aan een materieel wetsbesluit inzake de strafrechtelijke bescherming van de financiële belangen uit te werken .
Zij pleit voor een typering van de delicten , waarbij fraude ten nadele van de communautaire begroting speciale aandacht verdient .
De behoefte aan een nieuw en eenvormig communautair strafrecht wordt almaar groter .
Wij zijn dan ook van oordeel dat de geformuleerde voorstellen moeten worden beschouwd als een serieuze poging om de bestaande leemte op te vullen .
Tezelfdertijd wijzen zij op de noodzaak een onafhankelijk Europees orgaan in het leven te roepen dat de regelmatigheid van de onderzoeksactiviteiten van de OLAF coördineert en controleert .
Dit dient onder toezicht van het Hof van Justitie van de Europese Gemeenschappen te gebeuren zonder dat hierdoor de rechtsbedeling in de lidstaten wordt aangetast .
In aansluiting op de conclusies van Tampere gaat het verslag tevens in op de aanstelling van een Europees openbaar aanklager .
Het is commissaris António Vitorino die dit punt op het gepaste tijdstip aan de orde heeft gesteld .
Hij heeft er immers op aangedrongen dat het op de agenda van de IGC wordt gezet .
Ondertussen is iedereen het er overigens mee eens dat deze functie onontbeerlijk is .
Het verslag dat wij hier vandaag bespreken , pleit ervoor het reilen en zeilen van de instellingen aan een doelmatige juridische controle te onderwerpen .
Hiertoe wordt voorgesteld het financiële stelsel van de Unie onder de hoede van een Europese regelgeving inzake materieel recht en procesrecht te plaatsen die de geloofwaardigheid van het economische leven van de Unie moet beschermen .
Wij zijn dan ook voornemens het verslag te steunen , ook al rijzen er een aantal eenvoudige problemen .
Laat de rechtsgrondslag waarover wij momenteel beschikken ons toe de oprichting van een nieuw specifiek strafrecht op communautair niveau te wettigen ?
Het is immers een feit dat de nieuwe formule in de praktijk op bepaalde terreinen in aanvaring zal komen met het traditionele fragmentarische strafrecht van de lidstaten , zelfs al gaat het in wezen om een subsidiaire oplossing .
Is het verder , gelet op deze twijfels , vanuit politiek oogpunt niet correcter de hervorming van het rechtsstelsel als zodanig op de agenda van de IGC te zetten ?
Dan kunnen de onderhavige voorstellen in de algemene hervorming van het rechtssysteem worden opgenomen , overeenkomstig de in verband met de Europese openbare aanklager gestelde eisen .
Gaat het hier trouwens niet om een kwestie die bij de herziening van de Verdragen een fundamentele rol zou moeten spelen , aangezien zij de ruimte van vrijheid , veiligheid en rechtvaardigheid binnen de Unie versterkt ?
Mijnheer de Voorzitter , de EU wordt vandaag onderworpen aan een diepgaand onderzoek .
Het vertrouwen in de Unie is ernstig geschaad .
Om dat vertrouwen te herstellen zijn krachtige maatregelen nodig .
Wij zijn daarom verheugd over de extra middelen voor OLAF , waarmee wij alle verdenkingen kunnen onderzoeken .
Wij vinden het tegelijkertijd vanzelfsprekend dat men degenen die misdrijven tegen de EU begaan op een doelmatige wijze ter verantwoording kan roepen .
Het is te betreuren dat de overeenkomst ter bescherming van de financiële belangen van de Unie slechts in zo weinig lidstaten is ingevoerd .
Wij vinden het dan ook verstandig de Commissie de opdracht te geven om voorstellen in te dienen voor uitbreiding van het bestaande juridische kader .
Daarentegen ben ik er niet van overtuigd dat voor een dergelijk doelmatiger beleid een gemeenschappelijke Europese wetgeving nodig is , of centralisatie van een dergelijke misdaadbestrijding .
In de huidige situatie sta ik daarom sceptisch tegenover het idee van een Europese openbare aanklager , dat zeer waarschijnlijk niet kan worden uitgevoerd binnen het kader van de huidige Verdragen .
Wij geloven meer in Eurojust , waarin nationale openbare aanklagers samenwerken .
Het grote probleem is niet dat misdaden tegen de Unie niet worden vervolgd , maar dat ze zo vaak worden begaan en slechts zelden worden ontdekt .
De uitdaging voor de Commissie en voor ons ligt hem echter in het vinden van de juiste mix .
Dat er zoveel fraude en slecht beheer voorkomt , mag er niet toe leiden dat wij in een ouderwetse hiërarchische bureaucratie terechtkomen , waarin overdreven detailcontroles de ontwikkeling van modern beheer verhinderen .
Daarom juichen wij het offensieve gezichtspunt van het verslag-Van Hulten toe .
Het uitgangspunt moet zijn dat ieder bestuursorgaan de verantwoordelijkheid voor zijn eigen controle op zich neemt .
Onze ervaringen met modern bestuur leren ons dat openheid , decentralisatie van de verantwoordelijkheid en een gekwalificeerde evaluatie vaak even doelmatig zijn als bureaucratische detailcontrole .
De grote uitdaging is daarom het scheppen van een modern en doelmatig bestuur zonder verlies van rechtszekerheid en controle .
Dat vereist scholing van het personeel , modernere aanwervingsmethoden en vooral openheid en transparantie .
De mogelijkheid om het beheer doelmatig te onderzoeken is de beste bescherming tegen malversaties .
Mijnheer de Voorzitter , mevrouw Theato , dames en heren , een van onze belangrijkste opdrachten bestaat erin de burger opnieuw vertrouwen in het werk van de Europese instellingen en in het Europees beleid te geven .
De Commissie heeft zich hiertoe verbonden .
De voorgestelde interne hervormingen bewijzen dat .
Ook het Parlement heeft die taak op zich genomen .
Dit verslag is daarvan een indrukwekkend bewijs .
Namens de Commissie dank ik mevrouw Theato dat zij zich opnieuw heeft bezighouden met de moeilijke vraag welke rechtsgrondslagen en institutionele veranderingen nodig zijn om de fraude ten koste van de Europese Unie nog intensiever te kunnen bestrijden .
Alle lidstaten hebben met de ratificatie van het Verdrag van Amsterdam te kennen gegeven dat zij aan de bestrijding van fraude ten nadele van de financiële belangen van de Europese Unie even veel belang hechten als aan de bestrijding van fraude ten nadele van hun eigen financiële belangen .
In werkelijkheid echter hebben nog maar vier lidstaten de in 1995 ondertekende overeenkomst geratificeerd .
De Commissie is het met mevrouw Theato eens dat dit onaanvaardbaar is .
Een belangrijke stap zou een besluit of een richtlijn zijn waarin fraudedelicten , bijvoorbeeld witwasserij of omkoperij , eenduidig worden gedefinieerd en waarin vervolging daarvan verplicht wordt gesteld .
Ik zal de Commissie voorstellen deze stap snel te onderzoeken .
Het Europese orgaan voor fraudebestrijding OLAF is een van de belangrijkste instrumenten voor de Commissie in de fraudebestrijding .
De Commissie heeft er zich dan ook niet bij neergelegd dat de Europese banken ECB en EIB betwisten dat OLAF ook in deze instellingen onderzoek mag doen .
Ze wezen daarbij op hun onafhankelijke positie .
In haar laatste vergadering heeft de Commissie daarom besloten een klacht in te dienen tegen beide banken .
Ik hoop dat het Parlement die stap goedkeurt .
De tweede aanbeveling in dit verslag betreft de controle op de rechtmatigheid van de onderzoeksactiviteiten van OLAF in de verschillende Europese instellingen .
Het controlecomité voor OLAF , dat al bij de oprichting van OLAF werd ingesteld , moet de onafhankelijkheid van OLAF garanderen .
Het kan echter de interne onderzoeken van OLAF niet controleren .
Ik ben het op dat punt helemaal eens met het controlecomité en met mevrouw Theato .
Er is hier dus een leemte die moet worden opgevuld .
Ik zal dan ook het voorstel in het verslag onderzoeken en nagaan hoe wij dit verder kunnen ontwikkelen .
Het debat over de uitbreiding van de rechtsgrondslag voor OLAF mag niet tot het misverstand leiden dat OLAF nu niet voldoende gezag heeft .
Het gezag van OLAF mag niet worden ondermijnd .
Ik denk dat ook mevrouw Theato dat niet wil .
Ik verzoek u daarom het werk van OLAF , ook in zijn huidige vorm , ten volle te ondersteunen .
Dank u , commissaris Schreyer .
De stemming vindt morgen om 12.00 uur plaats .
 
Stemming ( Het Parlement keurt het voorstel van de Commissie goed ) Heaton-Harris ( PPE-DE ) .
( EN ) Mijnheer de Voorzitter , een motie van orde .
Kunt u mij duidelijkheid verschaffen over de artikelen 133.2 en 138.4 van het Reglement ?
Deze gaan beide over de stemming .
Is het niet zo dat wij , behalve bij hoofdelijke stemmingen , eerst bij handopsteken stemmen en pas in geval van twijfel elektronisch ?
Inderdaad , collega , ik heb bij handopsteken laten stemmen omdat er geen fractie was die om een hoofdelijke stemming had gevraagd .
U weet dat alleen hoofdelijk of elektronisch wordt gestemd als de collega ' s daarom vragen .
In het onderhavige geval kan ik u verzekeren dat er zojuist een overweldigende meerderheid voor de richtlijn heeft gestemd .
Mijnheer de Voorzitter , ik doelde niet zozeer op deze specifieke stemming , maar op stemmingen in het algemeen .
Het is overduidelijk dat sommige Voorzitters niet naar de handen kijken , maar meteen elektronisch laten stemmen .
Ik vroeg mij af of dat de correcte procedure was .
Ik weet dat het langer duurt , maar horen we niet eerst bij handopsteken te stemmen ?
U kunt ervan op aan dat ik de opgestoken handen goed in het oog zal houden .
Ik hoop dat het er veel zullen zijn als er gestemd wordt .
Voorstel voor een richtlijn van het Europees Parlement en de Raad betreffende de onderlinge aanpassing van de wetgevingen der lidstaten inzake de etikettering en presentatie van levensmiddelen alsmede inzake de daarvoor gemaakte reclame ( gecodificeerde versie ) ( COM ( 1999 ) 113 -C4- 0212 / 1999 - 1999 / 0090 ( COD ) ) ( Commissie juridische zaken en interne markt ) ( Het Parlement keurt het voorstel van de Commissie goed ) Voorstel voor een verordening ( EG , Euratom ) van de Raad houdende toepassing van Besluit 94 / 728 / EG , Euratom betreffende het stelsel van eigen middelen van de Gemeenschappen ( gecodificeerde versie ) ( COM ( 1997 ) 652 - C4-0018 / 1998 - 1997 / 0352 ( CNS ) ) ( Het Parlement keurt het voorstel van de Commissie goed ) Procedure zonder debat : Verslag ( A5-0106 / 1999 ) van de heer Varela Suanzes-Carpegna , namens de Commissie visserij , over het voorstel voor een verordening van de Raad betreffende de sluiting van het Protocol tot vaststelling van vangstmogelijkheden en de financiële tegenprestatie als bedoeld in de Overeenkomst tussen de Europese Gemeenschap en de regering van de Democratische Republiek São Tomé en Principe inzake de visserij voor de kust van São Tomé en Principe , voor de periode van 1 juni 1999 tot en met 31 mei 2002 ( COM ( 1999 ) 550 - C5-0305 / 1999 - 1999 / 0228 ( CNS ) ( Het Parlement neemt de wetgevingsresolutie aan ) Aanbeveling voor de tweede lezing ( A5-0105 / 1999 ) namens de Commissie regionaal beleid , vervoer en toerisme , betreffende het gemeenschappelijk standpunt , door de Raad vastgesteld met het oog op de aanneming van de richtlijn van het Europees Parlement en de Raad betreffende de minimumeisen voor het examen voor veiligheidsadviseurs voor het vervoer van gevaarlijke goederen over de weg , per spoor of over de binnenwateren ( C5-0208 / 1999 - 1998 / 0106 ( COD ) ) ( rapporteur : de heer Koch ) Mijnheer de Voorzitter , dames en heren , in tweede lezing kan de Commissie slechts een enkel amendement van het Parlement overnemen .
De Commissie neemt dit amendement over .
( De Voorzitter verklaart dat het aldus gewijzigde gemeenschappelijk standpunt is goedgekeurd ) Verslag ( A5-0104 / 1999 ) van de heer Koch , namens de Commissie regionaal beleid , vervoer en toerisme , over het voorstel voor een richtlijn van het Europees Parlement en de Raad tot wijziging van richtlijn 94 / 55 / EG betreffende de onderlinge aanpassing van de wetgevingen der lidstaten inzake het vervoer van gevaarlijke goederen over de weg ( COM ( 1999 ) 158 - C5-0004 / 1999 - 1999 / 0083 ( COD ) ) ( Het Parlement neemt de wetgevingsresolutie aan ) Verslag ( A5-0108 / 1999 ) van mevrouw Schroedter , namens de Commissie regionaal beleid , vervoer en toerisme , over de mededeling van de Commissie - De structuurfondsen , het Cohesiefonds en de coördinatie ervan - richtsnoeren voor programma ' s in de periode 2000-2006 ( COM ( 1999 ) 344 - C5-0122 / 1999 - 1999 / 2127 ( COS ) ) ( Het Parlement neemt de resolutie aan ) Verslag ( A5-0107 / 1999 ) van de heer Berend , namens de Commissie regionaal beleid , vervoer en toerisme , over het zesde periodieke verslag van de sociale en economische situatie en ontwikkeling van de regio ' s in de Europese Unie ( SEC ( 1999 ) 66 - C5-0120 / 1999 - 1999 / 2123 ( COS ) ) ( Het Parlement neemt de resolutie aan ) Verslag ( A5-0069 / 1999 ) van de heer von Wogau , namens de Economische en Monetaire Commissie , over het Witboek van de Commissie betreffende de modernisering van de regels inzake de toepassing van de artikelen 85 en 86 van het EG-Verdrag ( COM ( 1999 ) 101 - C5-0105 / 1999 - 1999 / 2108 ( COS ) ) ( Het Parlement neemt de resolutie aan ) Verslag ( A5-0078 / 1999 ) van de heer Rapkay , namens de Economische en Monetaire Commissie , over het XXVIIIste verslag van de Europese Commissie over het mededingingsbeleid ( 1998 ) ( SEC ( 1999 ) 743 - C5-0121 / 1999 - 1999 / 2124 ( COS ) ) ( Het Parlement neemt de resolutie aan ) Verslag ( A5-0087 / 1999 ) van de heer Jonckheer , namens de Economische en Monetaire Commissie , over het zevende overzicht van de steunmaatregelen van de lidstaten voor de nijverheid en andere sectoren in de Europese Unie ( COM ( 1999 ) 148 - C5-0107 / 1999 - 1999 / 2110 ( COS ) ) ( Het Parlement neemt de resolutie aan ) Verslag ( A5-0073 / 1999 ) van de heer Langen , namens de Economische en Monetaire Commissie , over het verslag van de Commissie over de toepassing in 1998 van haar beschikking nr .
2496 / 96 / EGKS van 18 december 1996 houdende communautaire regels voor steun aan de ijzer- en staalindustrie ( Staalsteuncode ) ( COM ( 1999 ) 94 - C5-0104 / 1999 - 1999 / 2107 ( COS ) ) ( Het Parlement neemt de resolutie aan ) Stemverklaringen- eigen middelen De Europese Unie heeft kennelijk vier eigen bronnen van inkomsten : de BTW , de voorheffing op het bruto binnenlands product - vooral sedert de afschaffing van de communautaire preferenties en de wildgroei aan vrijhandelszones de inkomsten uit douaneheffingen als sneeuw voor de zon hebben laten smelten - en de gemeenschappelijke landbouwheffing , die al sterk was aangetast door het Systeem van Algemene Preferenties .
Fraude met de communautaire BTW en een oneigenlijke berekening van het bruto binnenlands product - de factor die de vierde bron van inkomsten bepaalt - halen de opbrengst zodanig omlaag , dat de Unie niet de middelen krijgt die haar toekomen .
Dit houdt in dat Europa zichzelf , ondanks zijn federale aanspraken , financiert als de eerste de beste intergouvernementele organisatie .
Eigenlijk is Europa dat ook , alleen wil het dat niet toegeven .
Dat blijkt bijvoorbeeld uit de verordening die nu voor ons ligt .
Daarin gaat het over " een boekhouding van de eigen middelen " , " beschikbaar stellen " en " controle " op de vastgestelde heffingen waar de Commissie over kan beschikken .
De nieuwe adviescommissie is trouwens samengesteld uit vertegenwoordigers van de belastingplichtige lidstaten .
Hier is nog geen lang geen sprake van het soort ontsporingen dat wij zien bij het Europees strafrecht , de Europese procureur-generaal , of de Europese politie , met OLAF , want we hebben nog niet eens een federale Europese belasting .
Een Europa met 25 lidstaten zal ongetwijfeld een Europese inkomstenbelasting willen , of anders wel een winstbelasting , tenzij we de begroting van 2005 natuurlijk gaan financieren uit de CO2-heffing .
Verslag-Koch ( A5-0105 / 1999 ) Ik ben zeer voldaan over het verslag over een verbetering van de harmonisatie in de opleiding van veiligheidsadviseurs voor het vervoer van gevaarlijke goederen .
De laatste jaren is het binnenlandse en internationale vervoer van gevaarlijke goederen aanzienlijk toegenomen , en daarmee groeit ook het risico op ongevallen .
Sommige van de ongevallen die hebben plaatsgevonden waren te wijten aan een ontoereikende kennis van de risico ' s die met dergelijke transporten gepaard gaan .
Het is dus nodig gebleken maatregelen te nemen ter verbetering van de risicopreventie .
Richtlijn 96 / 35 / EG komt hieraan tegemoet .
Bedrijven die het transport van gevaarlijke goederen verzorgen of die gevaarlijke goederen laden en lossen , worden nu terecht verplicht de regels op het gebied van risicopreventie na te leven .
Dit geldt zowel voor het vervoer over de weg , per spoor als te water .
Om die naleving te bevorderen , bepaalt richtlijn 96 / 35 / EG dat er bij vervoer van gevaarlijke goederen veiligheidsadviseurs aangesteld moeten worden die een passende opleiding hebben genoten .
Die opleiding moest de adviseur de kennis bijbrengen van alle essentiële wettelijke , reglementaire en administratieve voorschriften rond dergelijke transporten .
Destijds was deze bepaling een stap vooruit , maar het ontbreken van specifieke bepalingen over de harmonisatie van de examenvereisten is een probleem gebleken .
Het is dus noodzakelijk deze lacune op te vullen en niet alleen te zorgen voor een eenvormige opleiding op hoog niveau voor veiligheidsadviseurs , maar ook te vermijden dat er kostenverschillen ontstaan tussen de opleidingen in de lidstaten onderling , want dit zou kunnen leiden tot een concurrentienadeel voor bedrijven uit bepaalde landen .
Het voorstel van de Commissie is gericht op een eenvormige opleiding voor veiligheidsadviseurs .
Het bevat minimumvereisten voor de examens , legt de taken van de bevoegde overheidsinstanties vast en geeft voorschriften voor de examinerende instanties .
Ons Parlement is deze tekst welgezind .
Niettemin zijn er meerdere amendementen ingediend , waarvan het grootste deel is overgenomen in het gemeenschappelijk standpunt van de Raad .
Het gaat hier met name om de noodzaak een vragenlijst en een aangifteformulier uit te werken voor de afgifte van documenten in het kader van de " specificaties voor de wijze van examineren zoals voorgesteld door de examinerende instantie " .
Voor het overige sta ik uit haalbaarheidsoverwegingen achter het voornemen de invoering van deze bepalingen uit te stellen tot drie maanden na inwerkingtreding van de richtlijn .
Tot besluit wil ik nog benadrukken dat een harmonisatie van de beroepskwalificaties van veiligheidsadviseurs zal bijdragen tot een betere dienstverlening voor de gebruiker en een verlaging van het risico op ongevallen .
Dit laatste is in het belang van het milieu en van diegenen die met gevaarlijke goederen in aanraking komen , aangezien de kans op ernstig letsel wordt verkleind .
Verslag-Koch ( A5-0104 / 1999 ) Ik heb vorig jaar oktober het woord gevoerd over het verslag-Hatzidakis over het vervoer van gevaarlijke goederen per trein .
Wat ik vandaag zal zeggen , wijkt niet af van wat ik hier destijds over te zeggen had .
Samengevat : ik betreur het dat wij rond een uiterst belangrijk thema als het vervoer van gevaarlijke goederen een beslissing over geharmoniseerde voorschriften steeds weer voor ons uit schuiven en dat de veiligheid van mens en milieu daar steeds opnieuw de dupe van is .
Ik herinner eraan dat er op 1 januari 1997 een richtlijn van kracht is geworden betreffende de onderlinge aanpassing van de wetgevingen van de lidstaten inzake het vervoer van gevaarlijke goederen over de weg .
Deze richtlijn bevatte een reeks overgangsbepalingen die golden tot 1 januari 1999 .
Vanaf die datum hadden wij moeten beslissen over het voorstel van de Europese Commissie om deze vrijstellingen af te schaffen .
Volgens de gebruikelijke procedure moet het Europees Comité voor Normalisatie normen op dit gebied voorstellen .
Die worden vervolgens opgenomen in de Europese Overeenkomst betreffende het internationale vervoer van gevaarlijke goederen over de weg , ondertekend in Genève in 1957 ( beter bekend onder het acroniem ADR ) , die geldt voor heel Europa en als grondslag dient voor de Europese wetgeving terzake .
Het Europees Comité voor Normalisatie heeft zijn taak niet binnen de gestelde termijn kunnen volbrengen .
Daarom wil de Commissie met het onderhavig voorstel de vorige richtlijn wijzigen om daarmee een aantal tijdelijke problemen op te kunnen vangen .
Zij beoogt hiermee geen afschaffing van de overgangsregeling , zoals eigenlijk wel had gemoeten !
Precies hetzelfde is gebeurd met het vervoer van deze goederen per trein , met dit verschil dat er een termijn was gesteld .
Op dit ogenblik hebben wij geen flauw idee wanneer het Europees Comité voor Normalisatie ons concrete voorstellen zal kunnen voorleggen .
Tot het zover is , heeft het inderdaad geen zin dat de lidstaten hun nationale voorschriften aanpassen .
In het verslag stemt men voorts in met een zekere flexibiliteit en creëert men voor de lidstaten de mogelijkheid afwijkende normen vast te stellen of toe te passen .
De lidstaten mogen voor bepaalde vervoerbare drukapparatuur , waarvoor geen gedetailleerde Europese normen bestaan , hun eigen normen blijven toepassen .
Ook kunnen afwijkende bepalingen worden vastgesteld voor vervoer dat tot het eigen grondgebied beperkt blijft en voor zogenaamd " eenmalig vervoer " .
Met deze stemverklaring wilde ik uiting geven aan mijn grote ontevredenheid en ongerustheid .
Verslag-Schroedter ( A5-0108 / 1999 ) Mijnheer de Voorzitter , ik wilde mijn stemverklaring kracht bijzetten door deze mondelinge uiteenzetting naar aanleiding van het verslag-Schroedter in verband met de regionale ontwikkeling .
Ik wil zowel de lidstaten als de Commissie oproepen om voldoende aandacht te schenken aan de grote welvaartsverschillen , die blijven bestaan tussen de verschillende regio ' s in Europa .
Niet alleen het verschil in inkomen per hoofd , maar vooral de grote verschillen inzake tewerkstelling blijven zorgen baren .
Ondanks het feit dat de Gemeenschap , onder meer via de structuurfondsen , aanzienlijke middelen besteedt aan het bestrijden van de verschillen tussen de kansen inzake ontwikkeling van onze regio ' s in Europa , blijven deze verschillen bestaan .
Ik vraag mij dan ook af of de Gemeenschap het roer niet drastischer moet omgooien en aan de hand van zeer strikte evaluaties moet overgaan tot een koerswijziging en tot een wijziging van de doelstellingen die het mogelijk maken om effectiever te strijden tegen de verschillen in welvaart en tewerkstelling .
Mijnheer de Voorzitter , met het verslag-Schroedter is mij duidelijk geworden - zoals de heer Barnier mij trouwens heeft bevestigd - dat de regels inzake additionaliteit in verband met de structuurfondsen enkel van toepassing zijn op het niveau van de lidstaten .
Zij zijn niet overdraagbaar naar het bevoegdheidsniveau van autonome regio ' s zoals Wales of Schotland , en worden in die regio ' s ook niet op een transparante manier toegepast .
Ik vind dat een buitengewoon onbevredigende gang van zaken .
Ik hoop dat we bij een latere gelegenheid op deze kwestie kunnen terugkomen .
In ieder geval wil ik duidelijk zeggen dat ik voor het verslag heb gestemd , zij het dan met dit belangrijke voorbehoud .
Het verslag-Schroedter maakt gewag van de noodzaak partnerschappen te bevorderen voor de besteding van de structuurfondsen van de Europese Unie voor de periode 2000-2006 .
Dit lijkt mij buitengewoon belangrijk .
De kredieten van de structuurfondsen worden altijd zo besteed dat de economische ontwikkeling van de regio ' s wordt gemaximaliseerd , als lokale en regionale overheden betrokken worden bij het besluitvormingsproces rond de besteding .
Als lid van het Europees Parlement voor het kiesdistrict Leinster heb ik altijd gepleit voor met nationale EU-middelen gefinancierde bottom-up-programma ' s .
Volgens mij kunnen de Ierse regering en de Europese Commissie , of andere regeringen binnen de Europese Unie , niet in hun eentje beslissen over specifieke bestedingsprioriteiten .
Ik vind dat lokale overheden , de plaatselijke particuliere sector en vrijwilligersgroepen ten volle betrokken moeten worden bij de besluitvorming rond de besteding van de Europese structuurfondsen .
We hebben bijvoorbeeld kunnen zien hoe groot het succes is geweest van LEADER I en LEADER II .
Deze programma ' s hebben nieuwe banen geschapen op het Ierse platteland en elders in Europa .
LEADER III moet later dit jaar van start gaan .
Het LEADER-initiatief biedt de openbare , particuliere en vrijwilligerssector de gelegenheid hun talenten te bundelen en zo duurzame banen te scheppen in kleine en middelgrote bedrijven op het platteland .
Dit is een klassiek voorbeeld van hoe het idee van partnerschappen werkt , en dit soort initiatieven verdient dan ook een zo ruim mogelijke ondersteuning .
Ook het Europees Fonds voor Vrede en Verzoening heeft met succes nieuwe banen tot stand gebracht in de Ierse grensregio ' s .
Hier is opnieuw sprake van actieve deelname van groepen uit de openbare , de particuliere en de vrijwilligerssector .
Deze doen voorstellen voor de besteding van de kredieten bij de ondersteuning van plaatselijke werkgelegenheidsprojecten .
In de volgende ronde van de structuurfondsen , in de periode 2000-2006 , zullen nog andere initiatieven van de Europese Unie worden uitgevoerd , met name EQUAL en URBAN .
Ik vind dat de plaatselijke overheden daarbij betrokken moeten worden om te bepalen waar de Europese structuurfondsen het best kunnen worden besteed .
De rapporteur heeft het over de noodzaak van een geïntegreerde aanpak wat de nieuwe plannen en programma ' s in het kader van de Europese structuurfondsen betreft .
De programma ' s moeten worden opgezet rond een gedecentraliseerd , efficiënt en breed opgevat partnerschap , op basis van de vaardigheden en de inzet van alle sectoren op regionaal en lokaal vlak .
Dit is een heel zinvolle benadering , want de wezenlijke economische en sociale problemen in ons land zullen we niet te boven kunnen komen zonder een wezenlijke integratie van nationale , Europese en plaatselijke steun .
Dit verslag brengt ons terug bij de vraag waarom we een regionaal beleid voeren .
Het antwoord is natuurlijk : om de regionale ongelijkheden te overbruggen , maar vooral omdat de Europese interne markt voor ongelijkheid kan zorgen , ook al brengt hij ons a priori een beter functionerende economie .
Jacques Delors zei altijd dat de markt bijziend was : vandaar de politieke noodzaak de ongelijkheden te overbruggen .
Het gaat hier om het verschijnsel solidariteit dat ten grondslag ligt aan het Europese sociale model dat wij allen onderschrijven : vandaar het streven naar economische sociale cohesie .
Dit is een volwaardig politiek doel dat op gelijke voet staat met het economisch beleid en de eenheidsmunt en dat we nastreven in samenwerking met de lidstaten , de regio ' s en de plaatselijke overheden .
De Commissie heeft daarbij de taak om met behulp van richtsnoeren de lidstaten aan te geven welke richting ze moeten volgen om de gewenste doelstellingen te bereiken binnen het kader van de programmering .
Daarom zal ik dit verslag steunen , al betreur ik dat het Europees Parlement pas erg laat is geraadpleegd over deze richtsnoeren , die zouden moeten dienen om de lidstaten , de regio ' s en de plaatselijke overheden te helpen bij hun programmering voor doelstellingen 1 , 2 en 3 .
Voorts hoop ik dat ons Parlement rekening zal willen houden met het advies van de Commissie werkgelegenheid en sociale zaken .
Daarin wordt een hele reeks bedenkingen geformuleerd rond belangrijke thema ' s : strijd tegen maatschappelijke uitsluiting , ondersteuning van de sociale economie en uitwerking van een werkgelegenheidsstrategie .
Het werk van mevrouw Schroedter vormt opnieuw een stap in de richting van meer transparantie en meer efficiëntie rond de structuurfondsen .
Zij brengt duidelijk de groeiende en centrale rol van alle betrokkenen naar voren , met name van de lokale partners .
De lokale partners zijn immers de enige die de specifieke omstandigheden en de sociale problemen naar behoren kunnen inschatten .
Vandaar dat wij ervoor willen zorgen dat onze partnerschappen ook echte partnerschappen zijn , gedecentraliseerd zijn en de betrokkenheid van alle belanghebbenden garanderen .
Vandaar dat wij opnieuw de wens uiten dat er een beheerscentrum voor structurele steun wordt geopend in de betrokken lidstaten , van waaruit de implementatie en het beheer van de steun worden gecoördineerd .
Daarom moeten de comités van toezicht worden opengesteld voor leden van het Europees Parlement en voor verenigingen , maatschappelijke organisaties en bedrijven voor wie de projecten van belang zijn .
Deze richtsnoeren vormen een stap in de richting van een grotere efficiëntie in de structurele steun binnen de Gemeenschap .
Met de aanpassingen uit het verslag-Schroedter gaat het daarmee de goede kant op .
De richtsnoeren zetten ook aan tot een algemeen debat over hoe het verder moet met het cohesiebeleid na 2006 , maar dat is een ander verhaal .
Laten we om te beginnen deze eerste stap ondersteunen .
Dit verslag roept op tot een drastische vermindering van de door sommige landen verstrekte onwettige steun .
Hoewel ik deze doelstelling met hart en ziel ondersteun , zou ik nog veel liever zien dat er helemaal een einde aan kwam .
In mijn ogen zijn deze onwettige subsidies niet meer dan een vorm van sociale dumping met steun van de overheid .
We zijn allemaal tegen sociale dumping als er grote bedrijven achter zitten , maar we moeten er net zo goed tegen zijn als de overheid de schuldige is .
Als we een efficiënte interne markt willen die zorgt voor wereldwijde concurrentiekracht voor het Europese bedrijfsleven en die welvaart en werkgelegenheid creëert voor alle Europeanen , moeten de regels voor iedereen gelijk zijn .
Onwettige staatssteun daarentegen maakt concurrerende bedrijven kapot en veroorzaakt werkloosheid .
In bepaalde gevallen kan overheidssteun natuurlijk nodig en legitiem zijn , bijvoorbeeld als een bedrijf geholpen moet worden bij een herstructurering .
Maar in zulk soort gevallen moet er altijd voldaan worden aan strikte criteria en moet de Europese Commissie op voorhand haar toestemming verlenen .
Of het nu gaat om rundvlees dat naar Frankrijk moet worden uitgevoerd of duistere steun aan bedrijven , we mogen niet toestaan dat lidstaten van de Europese Unie de wet aan hun laars lappen .
Ik sta vol enthousiasme achter het voorstel uit het verslag om een scorebord openbaar te maken met de omvang van de overheidssteun in elke lidstaat .
Landen die beweren de Europese zaak volledig te zijn toegewijd en die de Europese regels systematisch overtreden , moeten openlijk aan de schandpaal worden genageld , en hun schijnheiligheid moet aan het licht gebracht worden .
Het mag niet zo zijn dat lidstaten in het openbaar Europese solidariteit prediken en in het geniep de interne markt schaden .
Ik put enige moed uit het feit dat de omvang van de steun aan de nijverheid in Europa kennelijk aan het verminderen is .
Er is niettemin nog veel werk aan de winkel , en ik roep de Commissie op de subsidiejunkies in Europa meedogenloos aan de schandpaal te nagelen .
De structuurfondsen en het Cohesiefonds zijn de belangrijkste instrumenten die de Commissie tot haar beschikking heeft om de regionale ongelijkheden weg te nemen .
Daarom is het bijzonder belangrijk dat het Europees Parlement meewerkt aan de vaststelling van de algemene richtsnoeren die aan deze fondsen ten grondslag liggen .
Het subsidiariteitsbeginsel mag onder geen beding worden aangetast aangezien de uitwerking van de ontwikkelingsstrategie van elk land onder de bevoegdheid van de respectievelijke lidstaten valt .
Helaas moeten wij vaststellen dat de Europese Commissie reeds ver in haar werkzaamheden is gevorderd , zodat het standpunt van het Parlement bitter weinig invloed zal hebben op de programma ' s voor de periode 2000-2006 .
Wij moeten er hoe dan ook op aandringen dat de genoemde fondsen in de eerste plaats worden aangewend om de ontwikkeling te bevorderen van landen en regio ' s die met serieuze moeilijkheden worden geconfronteerd of nadelen van hun perifere ligging ondervinden .
Portugal en zijn autonome regio ' s , de Azoren en Madera , zijn hiervan een voorbeeld .
Wij mogen niet vergeten dat het uiteindelijke doel van deze fondsen erin bestaat de economische en sociale samenhang te versterken .
Het is nochtans een feit dat de richtsnoeren van de Commissie deze doelstellingen niet ten volle verwezenlijken .
Anderzijds is het van wezenlijk belang dat op bepaalde terreinen nauwkeurige aanwijzingen worden gegeven en voldoende middelen worden uitgetrokken .
Ik denk dan onder meer aan het scheppen van kwalitatief goede arbeidsplaatsen die de rechten van de werknemer eerbiedigen , aan de daadwerkelijke bevordering van de gelijke rechten en kansen , aan ondersteuning van een sociale en solidaire economie , aan steun aan de plattelandsontwikkeling en het midden- en kleinbedrijf en ondersteuning van initiatieven ter verbetering van de levenskwaliteit van de stedelijke bevolking in minder ontwikkelde regio ' s , met name op het gebied van sociale woningen , teneinde een duurzame stedelijke ontwikkeling tot stand te brengen . - ( IT ) Artikel 158 van het EG-Verdrag is bedoeld om de harmonieuze ontwikkeling van de Gemeenschappen te bevorderen , maar de ongelijkheid is nog verre van verdwenen .
In sommige gevallen , zoals in de Italiaanse regio ' s van doelstelling 1 , is de ongelijkheid zelfs toegenomen .
De belangrijkste oorzaak van deze paradox is de onbekendheid van het bestuursapparaat met de communautaire procedures en de aanhoudende ondoorzichtigheid ervan .
Er is weliswaar wetgeving uitgevaardigd , maar er is nog niets gedaan om de communautaire structuren te stroomlijnen .
Als de beheersstructuren niet vereenvoudigd worden , kunnen de communautaire doelstellingen van efficiëntie en concentratie waarschijnlijk niet gehaald worden .
Het document van de Commissie besteedt daar geen aandacht aan : het bevat geen enkele aanbeveling aan de lidstaten voor de vereenvoudiging van de nationale procedures en juridische bepalingen voor de indiening en behandeling van projecten door nationale autoriteiten , evenmin als voor financiering , tenuitvoerlegging en controle .
Vooral het midden- en kleinbedrijf , zeer kleine ondernemingen en ambachtslieden zijn nog altijd " zwakke marktdeelnemers " , want met name voor hen zijn de regels en administratieve voorschriften van sommige lidstaten , waaronder Italië , een grote hindernis om gebruik te maken van de structuurfondsen .
Een aanzienlijke handicap is het onvermogen van de regio ' s en van andere actoren om tijdig te plannen , zodat de Commissie een handig excuus had in de verkorte programmeringsfase in de lidstaten .
De Commissie had , op basis van het besluit inzake de richtsnoeren 97 / 99 ( verslag-Howitt ) , het Parlement vroegtijdig moeten raadplegen , maar heeft de richtsnoeren al in juli 1999 bekendgemaakt , nog voordat het nieuwe Parlement zijn wetgevende werkzaamheden had opgenomen .
Op deze manier heeft zij voorkomen dat het Parlement de huidige vorm van de richtsnoeren zou beïnvloeden .
Daarom is de in artikel 42 van verordening 1260 / 99 bedoelde evaluatie halverwege de looptijd van de programma ' s bijzonder belangrijk .
De huidige richtsnoeren zijn over het algemeen onduidelijk en ondoorzichtig .
Ze noemen weliswaar de mogelijkheid de geboekte vooruitgang te meten aan de hand van controleerbare doelstellingen en strategieën van communautair beleid , maar bevatten geen specifieke bepalingen of nadere informatie over de implicaties van de uitbreiding , noch voor de regionale en nationale autoriteiten , noch voor de kandidaat-landen .
Dat vooropgesteld , is het gunstig dat de richtsnoeren niet meer zijn opgesteld op basis van geografische doelstellingen , maar per beleidsterrein .
Deze richtsnoeren beantwoorden in theorie wellicht aan de vereisten van concentratie en dus aan doelmatigheid van de interventies , maar de vraag rijst spontaan of er in het kader van de huidige opzet van de zones van doelstelling 1 een beleid van geïntegreerde interventies mogelijk is .
Daarvoor moeten de besteedbare middelen op de een of andere manier gecoördineerd worden .
Wij kunnen dus in theorie ingaan op het verzoek van de Commissie om een beheerscentrum op te richten voor de structurele steun in de lidstaten , dat de tenuitvoerlegging en het beheer van de structurele interventies ter plekke zou moeten coördineren , op voorwaarde dat het centrum geen supranationale , gecentraliseerde instelling wordt en ervoor zorg draagt dat de interventies daadwerkelijk ten goede komen aan die zones - ik herhaal het nog eens - die als gevolg van een reeks van convergerende , negatieve factoren nog onvoldoende profiteren van de structuurfondsen .
De vervanging van de geografische doelstellingen door doelstellingen per beleidsterrein zou immers averechts kunnen uitpakken .
De door de Commissie vastgestelde richtsnoeren bestaan helaas slechts uit een opsomming van mogelijke maatregelen en bieden geen duidelijk oriëntatiekader .
Het is zelfs denkbaar dat deze ongeordende reeks maatregelen zonder prioriteiten de lidstaten op een dwaalspoor brengt en de gewenste concentratie juist verhindert .
Zoals het er nu naar uitziet , hebben wij wederom de gelegenheid voorbij laten gaan om een duurzame stedelijke ontwikkeling te stimuleren en de voortschrijdende verstedelijking en daarmee de vernietiging van het landschap een halt toe te roepen .
Het belang van globale subsidie is onvoldoende in aanmerking genomen .
Deze zou goede diensten kunnen bewijzen bij het herstel van het evenwicht tussen stad en platteland en plaatselijke instellingen de verdiende status kunnen geven .
Deze zouden zelfstandig , en daardoor sneller , voorwaarden voor de ontwikkeling van de regio vast kunnen stellen en zodoende bij kunnen dragen aan de hervorming van de structuurfondsen en aan de doelstellingen van doelmatigheid , concentratie en vereenvoudiging van de beheersstructuren .
Er moet meer geïnvesteerd worden in het platteland , zodat jongeren worden aangemoedigd te blijven en het platteland niet ten prooi valt aan economische en sociale achteruitgang .
Het is bekend dat hiervoor in de plattelandsregio ' s banen moeten worden geschapen buiten de traditionele agrarische sector om , hoe belangrijk de landbouw ook is voor de instandhouding van het landschap en de biodiversiteit .
Ik denk bijvoorbeeld aan de sectoren plattelandstoerisme , sport , cultuur , milieu , het midden- en kleinbedrijf en de dienstverlenende sector .
In de richtsnoeren ontbreken helaas concrete aanwijzingen voor de coördinatie tussen het ESF en de strategieën voor de werkgelegenheidsbevordering .
Deze coördinatie wordt in de programmaperiode 2000-2006 voor het eerst ingevoerd , wat doet vermoeden dat de lidstaten behoefte zullen hebben aan " richtsnoeren " .
Bovendien ontbreken wederom concrete maatregelen voor gelijke behandeling van mannen en vrouwen .
Kortom , ik ben niet bijzonder tevreden met het onderhavige document en op sommige punten zelfs teleurgesteld .
Verslag-Berend ( A5-0107 / 1999 ) In het algemeen kunnen wij ons vinden in de beoordeling en de opmerkingen van de rapporteur betreffende het zesde periodieke verslag over de sociale en economische situatie en ontwikkeling van de regio ' s in de Europese Unie .
Wij zullen ons er dan ook toe beperken enkele aspecten extra te belichten .
Zoals de Commissie zelf terecht opmerkt , is de krachtige toename van het BBP per hoofd van de bevolking van de zogenaamde armere regio ' s tussen 1991 en 1996 grotendeels toe te schrijven aan het feit dat de berekeningen van het communautaire gemiddelde ook de cijfers van de nieuwe Duitse deelstaten omvatten .
Deze maken sinds 1991 deel uit van de statistieken , hetgeen logischerwijs een aanzienlijke daling van het BBP-niveau per hoofd van de Unie tot gevolg gehad .
Een ander fundamenteel gegeven is dat de door een aantal regio ' s geboekte vooruitgang - daar waar zich een inhaalproces heeft voorgedaan - nauwelijks gepaard gaat met een toename van de werkgelegenheid .
Deze vaststelling verplicht ons ertoe nieuwe ontwikkelingsstrategieën uit te stippelen die meer aandacht aan het werkloosheidsprobleem besteden .
De huidige situatie toont immers aan dat het in het Verdrag geformuleerde voorstel om de vaststelling van maatregelen ter bevordering van de werkgelegenheid volledig aan de lidstaten over te laten , ontoereikend is .
Tot slot heb ik nog een laatste , maar daarom niet minder belangrijke opmerking over het voorstel van de rapporteur om dit soort verslagen in de toekomst onder meer uit te breiden met een analyse betreffende de interregionale evolutie van de samenhang in elke lidstaat .
Aangezien zich binnen eenzelfde lidstaat sterk uiteenlopende situaties voordoen en het ontwikkelingsniveau van regio tot regio verschilt , is het inderdaad wenselijk dit aspect uit te diepen .
Deze werkwijze zal ons ongetwijfeld in de gelegenheid stellen zowel regionaal als algemeen verbeteringen in de beleidslijnen aan te brengen en de samenhang binnen elke lidstaat afzonderlijk te garanderen .
Het verslag-Berend bevat een interessante analyse van de toestand in de regio ' s van de Europese Unie en hun economische ontwikkeling .
Niettemin ziet de Franse delegatie van de Fractie Unie voor een Europa van Nationale Staten zich genoodzaakt haar afkeuring te uiten over een aantal beweringen .
Zou wordt er bij punt 26 gewezen " op de bijzondere noodzaak van consolidering van de begroting als voorwaarde voor het welslagen van de Economische en Monetaire Unie en de uitbreiding van de Unie naar het oosten " .
Terwijl de lidstaten een strenge budgettaire vermageringskuur moeten volgen om aan de convergentiecriteria te voldoen - terwijl het voor hun eigen bestwil bovendien al een goede zaak was dat ze zich intoomden - leggen de federalisten een verbazingwekkende financiële gulzigheid aan de dag .
Het gebrek aan resultaten wordt geweten aan geldgebrek , en daarmee geven ze indirect toe dat het cohesiebeleid en de Economische en Monetaire Unie een fiasco zijn .
Ze vragen meer kredieten , de een in nog fraaier bewoordingen dan de ander , maar niemand vraagt zich af of het hier wel om goed besteed geld gaat .
Wat is er terechtgekomen van het goede budgettaire gebruik om eerst te bepalen welk doel we willen bereiken en pas dan over bedragen te praten ?
Waarom moet er uit alle macht gezocht worden naar projecten om de goedgekeurde kredieten aan op te maken en besteden we het geld niet aan lopende projecten ?
Geld uitgeven wordt een doel op zich en de hoeveelheid geld die we opmaken wordt de maatstaf voor het succes van een programma .
De statistieken die de Europese Commissie in haar zesde verslag opvoert , brengen - zoals mijnheer Berend in zijn verslag toelicht - duidelijk de knelpunten van het gevoerde beleid aan het licht .
De meest welvarende regio ' s van de Europese Unie hebben tussen 1986 en 1996 aan belang gewonnen .
Hieruit blijkt dat in bepaalde gebieden een concentratie optreedt van welvaart , werkgelegenheid en activiteiten : Hamburg , Brussel , Antwerpen , Luxemburg , Ile-de-France , Darmstadt , Oberbayern , Bremen , Wenen , Karlsruhe en Emilia-Romagna .
In tegenstelling tot wat de rapporteur beweert , valt te verwachten dat de Economische en Monetaire Unie in de meest verafgelegen , rurale en dunst bevolkte gebieden zal leiden tot nog meer leegloop ten voordele van de centrale as van de Unie , te weten de Benelux , Noord-West-Duitsland , Noord-Italië en Ile-de-France .
De armste regio ' s lopen hun ontwikkelingsachterstand langzaam maar zeker in .
De 10 armste regio ' s haalden in 1986 gemiddeld 41 % van het communautaire bruto nationaal product .
In 1996 was dat al 50 % .
De vooruitgang is vooral voelbaar in Portugal en Ierland .
Hoewel de rijken steeds rijker worden en de heel armen iets minder arm , krijgen de regio ' s die in het midden zitten , de regio ' s die onder doelstelling 2 vallen , te maken met een soms aanmerkelijke achteruitgang van hun bruto nationaal product en een verslechtering van de werkgelegenheidssituatie .
Dat geldt vooral voor Frankrijk : het bruto nationaal product van de regio Champagne-Ardennes , die ik hier vertegenwoordig , is gezakt van 105 naar 94 % van het communautaire gemiddelde , dat van het Pays-de-Loire van 95 naar 91 % , en dat van de Auvergne van 89 naar 83 % .
De tendens is algemeen , ook de regio ' s Rhône-Alpes en de Elzas worden erdoor getroffen .
Hetzelfde beeld komt naar voren in Zweden en Finland .
In Finland is de werkloosheid in de laatste jaren trouwens onrustbarend toegenomen , net als in sommige regio ' s van het Verenigd Koninkrijk .
Doelstelling 2 is bedoeld voor industriële regio ' s die een economische herstructurering ondergaan , en het lijkt dus enigszins vreemd dat juist doelstelling 2 bij de hervorming van de structuurfondsen is opgeofferd ten gunste van doelstelling 1 en 3 .
Voor de periode 1999-2006 is daar 22,5 miljard euro voor uitgetrokken , min of meer hetzelfde bedrag als in de periode 1994-1999 .
De plattelandsgebieden die in aanmerking komen voor doelstelling 5b zullen hier de belangrijkste slachtoffers van worden : in Frankrijk zal 27 % van hen die in aanmerking komen voor steun uit de structuurfondsen dat recht verliezen tijdens de overgangsperiode , en dat aantal kan nog oplopen in regio ' s als Pays-de-Loire , de Elzas of Beneden-Normandië , rechtse electorale bastions die het slachtoffer zijn geworden van de politieke klantenbinding van de linkse pluralistische regering .
Als het regionale beleid op dit soort keuzes stoelt , valt te betwijfelen of het zal bijdragen tot een harmonieuze vernieuwing van de regio ' s in de Europese lidstaten .
Verslag-von Wogau ( A5-0069 / 1999 ) Gezien de werkgelegenheidstoestand in de Unie en de ambitie die de Europese Unie naar eigen zeggen koestert om de werkloosheid resoluut aan te pakken , zou de analyse van de Commissie over bedrijfsconcentraties meer factoren moeten omvatten dan enkel concurrentie .
Ik heb het bijvoorbeeld gemunt op de herstructurering van ABB-Alstom Power , een bedrijf waarvan een grote groep werknemers uit heel Europa vandaag naar Straatsburg is gekomen .
ABB-Alstom Power is het resultaat van een fusie die heeft plaatsgevonden in juni 1999 .
De directie heeft een herstructurering aangekondigd die gepaard zal gaan met een verlies aan banen in een aantal landen .
Deze voor de werkgelegenheid nefaste stand van zaken geeft aanleiding tot een hele reeks vragen , met name over de gegevens die de Europese Ondernemingsraad , die in 1996 in het leven is geroepen , ter beschikking worden gesteld .
Dit houdt in dat de Europese richtlijn over Europese ondernemingsraden moet worden versterkt .
Dit houdt tevens in dat er toezicht moet worden gehouden op bedrijfsconcentraties , met inachtneming van de werkgelegenheid , het milieu en de consument .
Het verslag van de Economische en monetaire Commissie is ontoereikend op dit punt , en daarom heb ik mij van stemming onthouden .
Het voorstel van de Commissie om het subsidiariteitsbeginsel toe te passen in het communautaire mededingingsbeleid leidt tot decentralisatie .
Het is immers de bedoeling de verantwoordelijkheid voor beslissingen en misbruik van machtspositie ten gevolge van concurrentievervalsende overeenkomsten tussen ondernemingen aan de nationale overheden en rechtbanken over te laten .
Op kwesties die met concentraties van ondernemingen of overheidssteun verband houden , blijft echter het systeem van voorafgaande aanmelding van toepassing .
Op deze manier wil men de uitvoeringskosten terugdringen en de efficiëntie van het mededingingsbeleid verhogen .
Daartoe wordt het Gemeenschapsrecht toegepast door nationale rechtbanken en niet door het Hof van Justitie van de Europese Gemeenschappen .
Er wordt zelfs overwogen een beroep te doen op gespecialiseerde rechtbanken .
Het risico bestaat dat deze gedeeltelijke renationalisatie van het concurrentiebeleid de lidstaten op kosten jaagt .
Anderzijds herinnert de rapporteur ons eraan dat overheidsmonopolies in naam van het mededingingsbeleid maar al te vaak worden vervangen door privé-monopolies , zoals blijkt uit de privatisering van belangrijke overheidssectoren- en bedrijven , onder meer in Portugal .
Deze situatie heeft bijzonder negatieve gevolgen meegebracht , zowel voor de werknemers als ons land in het algemeen .
Het Witboek van de Commissie over de modernisering van de regels inzake de toepassing van de artikelen 85 en 86 van het EG-Verdrag ( thans artikels 81 en 82 ) pleit er beslist niet voor het concurrentiebeleid terug te geven aan de lidstaten , zoals sommigen in het Europees Parlement vrezen .
Niettemin biedt het uitzicht op een aantal interessante ontwikkelingsmogelijkheden voor de Europese Unie .
De Commissie erkent dat haar diensten overbelast raken door de plicht overeenkomsten tussen ondernemingen die de concurrentieverhoudingen kunnen verstoren , op voorhand te melden .
Zij vreest dat die overbelasting nog zal toenemen met de toetreding van nieuwe lidstaten .
Daarom stelt zij voor het systeem van voorafgaande machtiging voor dit soort overeenkomsten af te schaffen en het toezicht op de concurrentieregels meer naar de lidstaten te delegeren .
Wat ik hieraan het meest opmerkelijk vind , is het signaal dat ons hiermee wordt gestuurd : de Commissie denkt van tevoren na over de gevolgen van de uitbreiding en beseft dat er haast onvermijdelijk een hervorming nodig is van het gecentraliseerde systeem .
In dit geval bestaat die hervorming weliswaar in een versoepeling , en niet in een ontmanteling .
Op papier wordt er dan ook van uitgegaan dat de Commissie de centrale controle en de sturing van het nieuwe systeem in handen zal houden .
Het verslag-von Wogau dat het Parlement zojuist heeft aangenomen , ondersteunt die gedachte trouwens .
Tegelijkertijd komt hieruit echter naar voren dat de uitbreiding de bestaande structuren aan het wankelen brengt en kan leiden tot een beperking van de communautaire bevoegdheden en een verruiming van de subsidiariteit .
Op termijn kan dit betekenen dat zich een ander Europa aan de horizon aftekent .
Is dit trouwens niet precies datgene wat sommige socialisten in het Europees Parlement buiten zinnen brengt ?
De Duitse Sociaal-democraten hebben tegen het verslag-von Wogau gestemd omdat het volgens hen zou kunnen leiden tot een versplintering van het Europese concurrentiebeleid .
In mensentaal : het zou de eenvormige superstaat kunnen ondergraven .
Eigenaardig genoeg hebben zij een deel van de werkgevers aan hun kant , omdat die liever bij één centraal Europees loket aankloppen .
Dat vinden zij doelmatiger en biedt hen meer rechtszekerheid .
Dit zijn inderdaad twee voordelen van de huidige regeling .
Als wij de zaak echter ruimer bekijken , kan de beginnende decentralisatie , die zich vandaag aankondigt , er op termijn toe leiden dat beter rekening kan worden gehouden met de behoeften van elk afzonderlijk land , en dat is iets waar iedereen voordeel bij heeft .
Verslag-Rapkay ( A5-0078 / 1999 ) Degenen die verkozen zijn om de strijd van de arbeidende klasse te vertegenwoordigen , zullen niet stemmen voor deze verslagen over het Europese mededingingsbeleid .
Mededinging , dat wil zeggen de oorlog die grote ondernemingen onderling uitvechten , resulteert alsmaar in ontslagen en fabriekssluitingen , om nog maar te zwijgen van de enorme verspilling van productiecapaciteit .
Het laatste voorbeeld hiervan zijn de plannen van de trust ABB-Alstom Power om banen te schrappen .
We hebben 18 miljoen werklozen en 50 miljoen armen in de Europese Unie , ondanks het feit dat dit een van de meest welvarende gebieden ter wereld is .
Dit is waar concurrentie toe leidt en deze concurrentie willen de Europese instellingen bevorderen .
Het streven van de Commissie om de concurrentie op de Europese markt in goede banen te leiden is bespottelijk , omdat de concurrentie maar één wet volgt , de wet van de jungle .
De sterkste verplettert of verzwelgt de zwakkere .
Vooral op sociaal vlak is dit weerzinwekkend .
Uit het verslag van de Europese Commissie blijkt op grove wijze dat de Europese instellingen zich alleen maar interesseren voor de grote kapitalistische concerns die in deze economische oorlog verwikkeld zijn , en in het geheel niet voor de slachtoffers .
Op geen enkele manier wordt getracht de toename van de werkloosheid tegen te gaan , werknemers te beschermen of te voorkomen dat grote ondernemingen een deel van de bevolking tot armoede veroordelen , enkel en alleen om hun aandeelhouders nog meer te verrijken !
De enige verdienste die wij dit verslag kunnen toekennen , is dat het de arbeidende meerderheid van de bevolking laat zien dat zij niets hoeft te verwachten van de Europese instellingen om haar levensomstandigheden op peil te houden , laat staan te verbeteren .
In zijn bespreking van het jaarverslag van de Commissie over het mededingingsbeleid herinnert de rapporteur eraan dat het mededingingsbeleid onlosmakelijk verbonden is met het sociaal beleid en het milieubeleid .
Hij beklemtoont dat het concurrentiebeleid moet bijdragen aan de bevordering van de werkgelegenheid , de economische en sociale samenhang , de eerbiediging van het milieu en de consumentenbescherming .
De beschrijving van de basisinstrumenten die ons in de gelegenheid moeten stellen de genoemde doelstellingen na te streven , lijkt ons echter ontoereikend .
In wezen beperkt de rapporteur zich ertoe kritiek uit te oefenen op een aantal aspecten van de overheidssteun en de harmonisatie te eisen van de regelgeving betreffende de terugbetaling van ten onrechte verleende steun .
Deze houding druist in tegen het recht van lidstaten met ernstige economische en structurele problemen om steun te verlenen aan de economische sectoren die het slachtoffer zijn van de liberalisering en de internationale concurrentie .
De rapporteur besteedt evenmin aandacht aan de belangrijkste oorzaken van de concurrentievervalsende praktijken .
Het betreft hier met name de toenemende concentratie van bedrijven en de weerslag hiervan op de verstoring van de mededingingsregels , de omvorming van overheidsbedrijven tot privé-monopolies en de ernstige sociale gevolgen van dien , met name voor de werkgelegenheid en het prijsniveau van de openbare dienstverlening , alsmede het misbruik dat diverse monopoliegroepen van hun machtspositie maken door zich op sociaal en ecologisch gebied schuldig te maken aan onaanvaardbare praktijken , waardoor onder meer duizenden ontslagen vallen .
Dat zijn de redenen waarom wij tegen dit verslag stemmen .
Door tegen dit verslag te stemmen , vertolken wij de mening van eenieder die in Seattle en in heel Europa te kennen heeft gegeven dat hij een enkel door de handelsgeest geregeerde wereld van de hand wijst .
Wij stemmen tegen dit verslag in naam van beter uitgebouwde overheidsdiensten , en vooral ter nagedachtenis van de slachtoffers van het spoorwegongeval in Paddington .
Zij zijn immers niet ten prooi gevallen aan het noodlot , maar aan de absurde drang de concurrentie te laten spelen daar waar regulering beter op haar plaats zou zijn .
Dit is in wezen een primitief verslag , dat uitsluitend gebaseerd is op de wet van de jungle .
De concurrentie kan niet één van de problemen oplossen waar de mensheid bij deze eeuwwisseling mee worstelt : of het nu gaat om een evenwichtige biosfeer , om de bevordering van cultuur of samenwerking met de derde wereld , ongebreidelde concurrentie leidt altijd tot achteruitgang en onveiligheid .
Denkt u werkelijk dat de 18 miljoen werklozen die Europa telt het slachtoffer zijn van een te voorzichtige toepassing van het mededingingsbeleid ?
Wij zijn ervan overtuigd dat dat niet zo is , en wij geloven ook niet dat er per definitie te veel overheidssteun wordt verleend .
Welke stalen regel , welke efficiëntiecriteria bepalen dat ?
En tot slot , vindt u het echt zo ' n goed idee om de Wereldhandelsorganisatie een grotere rol toe te kennen , na wat er in Seattle is gebeurd ?
De enigen die zo koppig kunnen zijn , zijn de juridische adviseurs van de multinationals .
Verslag-Jonckheer ( A5-0087 / 1999 ) Ik ben opgetogen over de kwaliteit van het zevende overzicht van de steunmaatregelen van de lidstaten van de Europese Unie .
Het verheugt mij dat dit overzicht voortaan jaarlijks zal verschijnen en dat het voor mededinging bevoegde directoraat-generaal algemene en gedetailleerde gegevens aan het publiek bekendmaakt via zijn website .
Ik ben tevreden over de manier waarop de rapporteur het thema overheidssteun behandelt , en ik geef hem mijn complimenten .
Al te vaak bestaat de neiging overheidssteun aan de schandpaal te nagelen als een maatregel die de concurrentie vervalst .
Een efficiënt mededingingsbeleid is uiteraard een voorwaarde voor een goed functionerende interne markt en een goed functionerende Economische en Monetaire Unie .
Niettemin is steun soms noodzakelijk , zoals de rapporteur opmerkt , niet alleen om het een of andere bedrijf te laten overleven , maar ook om te zorgen voor duurzame groei ( artikel 6 van het Verdrag ) , voor diensten van openbaar nut ( artikel 16 ) en economische en sociale cohesie ( artikel 158 ) .
Niettemin moeten steunmaatregelen onderworpen zijn aan controle , een taak die toekomt aan de Europese Commissie .
De steun die de lidstaten jaarlijks aan de betrokken sectoren toekennen , bedroeg in de periode 1995-1997 95 miljard euro in totaal .
40 % daarvan was bestemd voor de nijverheid .
Ten opzichte van de voorgaande periode 1993-1995 was er sprake van een aanzienlijke vermindering ( het totaal daalde met 13 % , en de steun aan de nijverheid daalde van 3,8 naar 2,6 % ) .
Deze vermindering van de steun wordt voor het grootste deel verklaard door een verlaging van de steun aan de nieuwe Duitse deelstaten .
Met de rapporteur betreur ik het dat de voorgelegde cijfers in het overzicht niet alle vormen van staatssteun omvatten .
De Europese Commissie moet deze lacune zo spoedig mogelijk aanvullen .
Verder moet zij samenwerken met de lidstaten om de kwaliteit van de gegevens tijdig te verbeteren , dat wil zeggen , voor het negende overzicht verschijnt .
Het zou goed zijn als de Commissie een register openbaar maakte met daarin de bedragen uitgesplitst per lidstaat .
Ik vind het eveneens jammer dat het Europees Parlement volledig is buitengesloten van het Raadgevend Comité inzake overheidssteun .
Om dit te verhelpen moet de Europese Commissie ons voortaan regelmatig verslag uitbrengen .
Ik wil eindigen met een aspect van de staatssteun dat me bijzonder gevaarlijk lijkt .
Ik doel op het feit dat steunmaatregelen er soms toe leiden dat bedrijven zich van de ene lidstaat naar de andere verplaatsen .
Hiermee dreigt een soort subsidiejacht te ontstaan die op geen enkele manier bijdraagt tot de gemeenschappelijke doelstellingen van de Europese Unie .
Daarom wil ik graag dat het volgende overzicht van de steunmaatregelen van de lidstaten een evaluatie bevat van de uitwerking die de steun heeft op de werkgelegenheid , de industrie en de handwerksnijverheid in de betreffende landen .
Verslag-Langen ( A5-0073 / 1999 ) In het belangwekkende debat over het mededingingsbeleid heb ik vanmorgen het woord gevoerd over het verslag van de heer Langen over de toepassing in 1998 van de zesde Staalsteuncode .
Zoals het Hof van Justitie in zijn arrest van 3 mei 1996 heeft erkend , is de staalsector buitengewoon gevoelig voor verstoringen in de concurrentieverhoudingen .
Daarom waren steunmaatregelen voor deze sector op hun plaats , met als doel concurrerende bedrijven te helpen overleven .
Niettemin verbiedt artikel 4 , punt c van het EGKS-Verdrag elke vorm van steun aan de staalindustrie .
Vandaar de noodzaak van de zesde Staalsteuncode .
Tegelijkertijd moet natuurlijk vermeden worden dat de concurrentieverhoudingen verstoord worden of dat de markt ernstig uit zijn evenwicht raakt .
Daarom moeten de steunmaatregelen aan regels worden onderworpen , en moeten zij beperkt blijven tot onderzoek , ontwikkeling , milieubescherming en bedrijfssluitingen .
In dezelfde geest is het van uitermate groot belang dat de lidstaten hun plicht nakomen de Commissie op de hoogte te brengen van de verleende steun ten gunste van hun staalondernemingen , zoals artikel 7 van de Staalsteuncode bepaalt .
De Commissie verwacht dat de lidstaten de verslagen hierover indienen binnen twee maanden na het verstrijken van elk halfjaar , of op zijn minst jaarlijks , zonder dat zij hen hieraan moet herinneren .
Net als de rapporteur ben ik blij met het verslag van de Commissie , maar teleurgesteld dat het niet alle vormen van steun omvat .
Hoewel de Staalsteuncode geen ruimte voor twijfel laat , heeft de Commissie bij herhaling steun aan staalbedrijven goedgekeurd die niet valt in te delen bij een van de categorieën uit de code .
Het zou eerlijker zijn als de Commissie de Staalsteuncode strikt naleefde .
Als zij steun wil toestaan die niet onder de huidige wettelijke bepalingen valt , moet zij de code aanpassen .
Tot slot hebben we nog de problemen rond het aflopen van het EGKS-Verdrag .
Het zal nodig zijn de steunmaatregelen te handhaven tot na 2002 .
Ik ben hier van mening dat een verordening van de Raad de enige manier is om de vereiste rechtszekerheid te bieden en ervoor te zorgen dat elke niet in de code vermelde vorm van steun streng verboden blijft .
Om al deze redenen heb ik voor het verslag-Langen gestemd .
Ik verwacht nu van de Commissie dat zij tegemoet komt aan al onze verlangens en eisen .
( De vergadering wordt om 13.05 uur onderbroken en om 15.00 uur hervat )
 
Olievlek in Frankrijk Aan de orde is de verklaring van de Commissie over de olievlek in Frankrijk .
Ik geef het woord aan mevrouw de Palacio , die namens de Commissie het debat zal openen .
Mijnheer de Voorzitter , in de eerste plaats wil ik het Parlement bedanken voor de gelegenheid die het mij biedt om van gedachten te wisselen over de ramp die na het vergaan van de olietanker Erika op 12 december 1999 de Franse kust heeft getroffen .
Door deze ramp is de kust over een lengte van meer dan 400 kilometer vervuild door de weggelekte olie , en zijn duizenden vogels omgekomen .
Bovendien heeft deze ramp ook anderszins vreselijke gevolgen voor zowel het milieu als het behoud van een schone zee en een schone kust , overeenkomstig de minimumeisen van een ontwikkelde samenleving .
De ondergang van de Erika is in zekere zin de antithese van datgene waarvoor wij ons allemaal inzetten : duurzame ontwikkeling met eerbiediging van het milieu .
In dit geval wordt die opvatting van ontwikkeling en vooruitgang overduidelijk geschonden ; dit is een frappant voorbeeld van hoe het niet moet .
Ik zou lang en breed in kunnen gaan op de concrete feiten die tot deze gebeurtenis hebben geleid , maar ik doe dat liever niet .
De feiten zijn immers algemeen bekend .
Ik wil alleen namens de Commissie zeggen dat de Commissie de verontwaardiging deelt niet alleen van de Franse kustbewoners , die als eersten door deze ramp zijn getroffen , maar van alle Europeanen , en van de mensen buiten Europa .
De Commissie heeft onmiddellijk haar solidariteit betuigd , en heeft met alle middelen die haar ten dienste stonden geprobeerd de tragische gevolgen van deze gebeurtenis te bestrijden .
Naar mijn mening is het echter niet voldoende om de gevolgen te bestrijden .
Er moeten oplossingen worden bedacht en voorstellen worden gedaan om herhaling van een dergelijke gebeurtenis zoveel mogelijk te voorkomen .
Wat de milieuaspecten betreft , moet ik opmerken dat commissaris Wallström , die verantwoordelijk is voor milieubeheer , meteen na de scheepsramp een crisisteam heeft samengesteld .
Dat is gebeurd op verzoek van , en in samenwerking met de Franse autoriteiten .
Het crisisteam heeft de communautaire werkgroep " zeevervuiling " aan het werk gezet , en heeft de Franse autoriteiten de hulp van de beste Europese deskundigen aangeboden om de vervuiling te bestrijden .
De Commissie heeft ook bijgedragen aan de materiële hulpverlening .
Zij heeft gezorgd voor coördinatie van elf lidstaten die samen meer dan 26 kilometer drijvende barrières naar de plek van de ramp hebben gestuurd .
Wij zijn van mening dat die coördinatie en de resultaten daarvan getuigen van een zekere vooruitgang , en een succes genoemd kunnen worden , met dien verstande dat er sprake was van een werkelijke Europese solidariteit .
Dat is ten dele te danken aan het feit dat de Commissie al enkele jaren actief is op dit vlak .
Onze werkzaamheden hebben in het bijzonder ertoe geleid dat een communautair informatiesysteem werd opgezet waarmee wordt bijgehouden welke middelen er in de Gemeenschap voorhanden zijn om dit soort vervuiling te bestrijden .
Verder is er een communautaire werkgroep opgericht , en heeft de Gemeenschap deelgenomen aan de financiering van een project waarmee scholing en verbetering van de technieken ter bestrijding van milieuvervuiling binnen de Europese Unie worden beoogd .
Afgezien van dit voorstel voor de ontstane noodsituatie moeten wij ook op lange termijn ervoor zorgen dat wij ons vermogen om dergelijke rampen het hoofd te bieden behouden .
De Commissie is daarom blij dat het Europees Parlement in de eerste lezing instemmend heeft gereageerd op haar ontwerpbesluit inzake de totstandbrenging van een juridisch kader voor de verbetering van de samenwerking bij de bestrijding van accidentele milieuverontreiniging .
De Commissie hoopt dat dit voorstel door de gebeurtenissen van de laatste tijd snel door het Parlement en de Raad zal worden goedgekeurd , zodat de huidige situatie vlot kan worden getrokken .
Wat de vervoersaspecten betreft , denk ik dat de ondergang van de Erika opnieuw de aandacht vestigt op het probleem van preventie van ongevallen op zee , en vooral ook op het probleem van veiligheid bij het vervoer van vervuilende stoffen , in dit geval over zee .
Ik moet er in dit verband in de eerste plaats op wijzen dat de Europese Unie niet stil heeft gezeten sinds de beruchte ramp met de Amoco Cadiz , die in 1978 eveneens voor de Franse kust verging .
Misschien moeten wij onszelf echter afvragen of er niet meer dient te gebeuren , en of wij dus niet meer moeten doen .
De afgelopen zes jaar zijn er vijftien communautaire verordeningen en richtlijnen aangenomen .
Deze wetgeving bestaat nog maar kort , maar de lidstaten beschikken nu over een rechtsgrondslag om op te kunnen treden tegen goedkope vlaggen en tegen iedereen die zich niet aan de veiligheidsvoorschriften houdt .
Nu zijn de lidstaten aan de beurt om te laten zien dat zij de politieke wil hebben om hun maritieme instanties van de nodige middelen te voorzien , zodat die hun controletaken kunnen uitoefenen .
De nationale instanties moeten de bestaande communautaire regels toepassen en eisen dat die worden nageleefd .
Op haar beurt moet de Commissie er uiteraard op toezien dat de regels in alle lidstaten op homogene wijze worden toegepast .
Met betrekking tot het vergaan van de Erika kan ik u nog mededelen dat de Commissie reeds op de hoogte is van de resultaten van het voorlopige onderzoek dat de Franse autoriteiten naar de oorzaak van het ongeluk hebben ingesteld .
Uit het rapport blijkt dat men in dit geval lichtvaardig - en dat is een eufemisme - met de controles is omgesprongen .
De Commissie heeft op 21 december 1999 contact opgenomen met de Italiaanse scheepvaartinspectie en met het classificatiebureau RINA , dat verantwoordelijk was voor de laatste classificaties van de Erika , om te weten te komen hoe het schip was gecontroleerd .
De Commissie moet namelijk nagaan of de toepasselijke communautaire richtlijnen in dit geval correct zijn uitgevoerd , zowel door de Italiaanse autoriteiten - omdat Italië de betrokken havenstaat is - als door het classificatiebureau .
Die controle , mijnheer de Voorzitter , is van het hoogste belang om in de toekomst de richtlijnen te perfectioneren en ons optreden te verbeteren .
Ik wil het Parlement nu vast mededelen dat er op 28 februari een speciale delegatie van de Commissie vertrekt om het classificatiebureau RINA te inspecteren , en dat wij op basis van de uitkomst van die inspectie passende maatregelen zullen nemen .
Onder " passende maatregelen " valt ook de mogelijkheid om RINA van de lijst met door de Commissie goedgekeurde classificatiebureaus te schrappen .
De Commissie heeft bovendien een soortgelijk verzoek aan de scheepvaartautoriteiten van Malta gedaan omdat de Erika onder Maltese vlag voer , en ik moet zeggen dat zij ons tot dusverre hun volledige medewerking hebben toegezegd .
Er moet nog veel worden onderzocht : hoe het schip is vergaan , wat de onderliggende oorzaken zijn , en hoe het classificatiebureau en de Italiaanse havenautoriteiten de inspecties hebben uitgevoerd .
Zonder op de resultaten van dat onderzoek vooruit te lopen , wijst alles erop dat door het ongeluk met de Erika een aantal zaken aan het licht zijn gekomen die nauwgezet moeten worden bestudeerd en die ons er - naar mijn mening - toe verplichten zo snel mogelijk op te treden .
Geachte afgevaardigden , de Commissie werkte al aan een mededeling over veiligheid in het zeevervoer en in havens .
Deze gebeurtenis dwingt ons er echter toe de presentatie van die mededeling te bespoedigen en ons vooral te concentreren op het vervoer van gevaarlijke en verontreinigende stoffen , met name van aardolie , gas en chemische stoffen .
Tegelijk met dit document zal er een reeks wetgevende voorstellen worden gedaan ter verbetering van de veiligheid op zee in communautaire wateren .
De Commissie denkt deze mededeling nog voor juni te kunnen goedkeuren , zodat het debat over de voorgestelde maatregelen zowel in het Parlement als in de Raad in de tweede helft van 2000 onder het Frans voorzitterschap van start kan gaan .
Wij zijn van plan om in de mededeling hoofdzakelijk de volgende onderwerpen aan de orde te stellen .
In de eerste plaats , versterking van de controle op risicoschepen , onder welke vlag ze ook varen , hoewel daar veelzeggende statistieken over bestaan .
Het is bij inspecties in havens gebleken dat er met schepen die onder de vlag van een van de vijftien lidstaten van de Europese Unie varen , in zo ' n 5,9 % van de gevallen iets mis is .
Het gemiddelde voor schepen uit de hele wereld die in Europese havens worden geïnspecteerd , bedraagt ongeveer 15,6 % .
Voor schepen die onder Maltese vlag varen - zoals de Erika - ligt dat cijfer op 19,7 % , en voor andere vlaggen ligt het nog veel hoger .
Om de controles te versterken , gaan we de richtlijnen wijzigen waarin de positie van classificatiebureaus , de inspectie van schepen in havens en de inspectiefrequentie worden geregeld .
De inspectiefrequentie zal worden gekoppeld aan de ouderdom van een schip en de vlag waaronder het vaart .
We weten allemaal dat auto ' s na de eerste vier jaar ieder jaar moeten worden gekeurd .
Bij schepen ligt de situatie helaas anders .
Wij willen het uitvoeren van technische inspecties bevorderen en ze verplicht stellen .
Dat is trouwens een punt dat ook in de jongste verdragen is opgenomen die binnen de IMO ( de Internationale Maritieme Organisatie ) zijn gesloten : het SOLAS-Verdrag ( het Verdrag voor de beveiliging van mensenlevens op zee ) , en het MARPOL-Verdrag ( het Internationaal Verdrag ter voorkoming van verontreiniging door schepen ) .
In de tweede plaats moet het gebruik van milieuveilige olietankers worden bevorderd , voor zover die Europese havens aandoen .
Dat wil zeggen , olietankers die onze havens aandoen dienen in toenemende mate dubbelwandig te zijn , omdat bij enkelwandige tankers de kans op vervuiling groter is wanneer er een ongeluk plaatsvindt .
Er moeten daarom maatregelen worden genomen om ervoor te zorgen dat enkelwandige olietankers versneld uit de vaart worden genomen , zoals dat in de Verenigde Staten gebeurt .
Daarmee zouden we ook het huidige risico kunnen vermijden dat olietankers die in Amerikaanse havens niet welkom zijn , uitwijken naar Europese havens .
In de derde plaats , geachte afgevaardigden , zal in de mededeling worden ingegaan op de ingewikkelde en gevoelige kwestie van de aansprakelijkheid en de betaling van schadevergoedingen bij milieurampen .
De Commissie wil een eind maken aan de bestaande juridische warboel en voorstellen doen om de maximale aansprakelijkheid van de betrokken partijen te verhogen .
Bovendien willen wij dat naast de reders ook anderen die een bepaalde verantwoordelijkheid dragen in de keten van gebeurtenissen , aansprakelijk kunnen worden gesteld .
Op het ogenblik berust de aansprakelijkheid vrijwel uitsluitend bij de reders , bij de eigenaars van een schip .
Concreet gesproken zijn wij van plan om een systeem in te voeren waarmee de aansprakelijkheid van de eigenaar of de verlader dusdanig wordt vastgesteld dat deze niet kan worden ontlopen .
Er bestaan immers goedkope reders omdat er verladers zijn die weinig aandacht besteden aan de kwaliteit van de door hen gebruikte schepen .
Daarnaast willen wij dat de reders een groter aandeel van het totaal verzekerde bedrag per schip voor hun rekening nemen .
Tenslotte zal de Commissie zich , met betrekking tot de kwaliteit van de schepen die Europese wateren bevaren , blijven inspannen voor de verbetering van de transparantie .
In dat verband wil de Commissie de invoering van het Equasix-systeem versnellen : het zou vanaf mei moeten werken .
Dit programma , dat in samenwerking met de Franse autoriteiten wordt ontwikkeld , betreft niets minder dan een real-time informatiesysteem dat een volledig internationaal overzicht geeft van de situatie van schepen die zich in Europese wateren bevinden , inclusief de opleiding van hun bemanning , wat ook een belangrijk aspect is .
Kortom , geachte afgevaardigden : er moet niet alleen worden gesproken over de ramp met de Erika en over wat er tot dusverre is gedaan .
Er moeten ook conclusies worden getrokken om te voorkomen dat dit soort catastrofes zich herhalen .
Wij moeten garanderen dat de regels met betrekking tot de veiligheid op zee daadwerkelijk worden nageleefd .
We weten allemaal dat de Internationale Maritieme Organisatie niet in staat is om daarop toe te zien of om landen te verplichten zich aan de regels te houden .
Sommige landen willen wel eens vergeten welke verplichtingen zij zijn aangegaan , of zien dingen door de vingers - om het zacht uit te drukken - die in de door hen ondertekende verdragen staan .
In de tweede plaats moeten we ernaar blijven streven de Europese scheepvaartsector , die vakbekwaam en bijzonder veilig is , concurrentiekrachtiger te maken zonder het vereiste niveau te verlagen .
Anderzijds moeten we ook de mogelijkheid hebben tot het bestrijden van de wantoestanden die zich onder de bescherming van een goedkope vlag voordoen .
Uiteindelijk gaat het erom , geachte afgevaardigden , dat wij het opnemen tegen het onverantwoordelijk gedrag van een aantal landen , van reders , verladers en classificatiebureaus , van een aantal actoren in het zeevervoer die door hun onverantwoordelijkheid ons milieu in gevaar brengen , en rampen kunnen veroorzaken zoals de recente ramp voor de Franse kust .
Dank u , mijnheer de Voorzitter .
Ik voer inderdaad het woord namens de PPE-DE-Fractie , maar tevens als Parlementslid van Bretagne .
Als Breton ben ik rechtstreeks betrokken bij deze gebeurtenis , en ik ben daar diep door geschokt .
Samen met Françoise Grossetête heb ik namens mijn fractie een ontwerpresolutie ingediend .
Vandaag kunnen wij u tot mijn genoegen een compromisvoorstel voorleggen .
Het vergaan van de Erika is een Europese aangelegenheid , enerzijds omdat enkele van de mooiste Europese stranden vervuild en verminkt zijn , met alle zeer ernstige gevolgen van dien voor het toerisme , de zeevaart en de milieubescherming , en anderzijds omdat hier een probleem rijst in verband met de regelgeving en het toezicht , dat overduidelijk op Europese schaal bekeken moet worden .
We mogen ervan uitgaan dat een dergelijke ramp nooit voor de Amerikaanse kust zou zijn gebeurd .
Waarom niet ?
Omdat de Amerikanen hun les hebben geleerd met de ramp met de Exxon Valdez en in 1990 hun Oil Pollution Act hebben ingevoerd .
Deze wet op olievervuiling leidt tot meer verantwoordelijkheid omdat de bevrachter mede aansprakelijk kan worden gesteld voor de schade .
Bovendien is de wet heel streng .
Er zijn allerlei voorschriften en vooral wordt door de Amerikaanse kustwacht heel streng gecontroleerd .
Ik herhaal , als wij een soortgelijke wetgeving hadden gehad , dan was deze ramp waarschijnlijk niet gebeurd .
Daarom vinden wij dat de bestaande regels herzien moeten worden , en daarmee doel ik dan vooral op het protocol uit 1992 waarmee de bevrachter van elke verantwoordelijkheid wordt ontslagen .
Hierdoor is de bevrachter natuurlijk minder betrokken bij de controle op de oliemaatschappijen .
We moeten de reglementering dus herzien , en ik ben blij , mevrouw de commissaris , dat u alle tekortkomingen in de huidige Europese regelgeving op een rijtje hebt gezet .
We moeten dus , zoals u zelf ook al zei , bovenal de controle opvoeren , met name de controle op de vlaggenlanden en de classificatiebureaus .
U heeft ons gezegd dat de RINA een door de Commissie erkend Italiaans classificatiebureau is .
Wat zijn de voorwaarden voor een dergelijke erkenning ?
Welke garanties bestaan er voor de betrouwbaarheid ?
U gaat een delegatie sturen .
Wij wachten met veel belangstelling op de resultaten daarvan .
Het toezicht op de scheepvaartautoriteiten moet worden opgevoerd , net als de controle in de Europese havens .
Ik breng hier nog eens het memorandum van Parijs in herinnering , waarin sprake is van een minimumcontrole , die inhoudt dat een kwart van de schepen die Europese havens binnenvaren gecontroleerd moet worden door de scheepvaartautoriteiten van het land in kwestie .
Deze verplichting wordt niet nageleefd , noch in Frankrijk , noch in een groot aantal andere Europese landen .
Hoe komt dat ?
Dat is al heel lang bekend , maar welke conclusies heeft de Commissie hieruit getrokken of gaat zij hieruit trekken ?
Het lijkt me verder noodzakelijk de controle op de bevrachters op te voeren , in dit geval de oliebevrachters .
Als zij financieel aansprakelijk worden , zal er vast meer controle komen .
Tot slot is er behoefte aan coördinatie tussen de scheepvaartautoriteiten om te komen tot een soort Europese inspectiekorps naar analogie met de Amerikaanse kustwacht .
Om te beginnen wil ik mijn dank uitspreken aan het adres van mijn fractiegenoten die zich met milieu bezighouden en die dit probleem gezamenlijk met ons vervoersteam hebben bestudeerd .
Deze ramp heeft zowel met vervoer als met milieu te maken en beperkt zich niet tot een enkel vakgebied .
Het is weer zover , we hebben het in dit Parlement voor de zoveelste keer over een scheepsramp .
Ik zou de hele lijst kunnen aflopen die ik in mijn tien jaar in dit Parlement heb meegemaakt , maar ik heb maar drie minuten .
Het wordt zo langzamerhand tijd dat niet alleen de lidstaten hun verantwoordelijkheid op zich nemen , maar ook die papieren tijger die bekend staat als de Internationale Maritieme Organisatie en , last but not least , de oliemaatschappijen en de eigenaren van olietankers .
Er moet een eind komen aan deze bijna jaarlijks terugkomende tragedies voor mens en milieu .
Hoeveel Erika ' s moeten we nog meemaken voor onze regeerders ons een fatsoenlijke havencontrole bezorgen die voor de hele Europese Unie geldt , en niet alleen voor bepaalde delen ervan ?
Hoeveel vervuiling moeten we nog ondergaan voor de scheepvaartsector ons tankers bezorgt met gescheiden ruimen en dubbele wanden ?
Hoeveel zeevogels moeten er nog om het leven komen voordat scheepvaartbedrijven hun tanks niet meer op zee schoonmaken , een praktijk die , zoals in onze resolutie staat te lezen , veel meer vervuiling veroorzaakt dan rampen als die met de Erika ?
Hoewel ik erken dat er enige vooruitgang is geboekt bij onder anderen de havencontrole en de minimumnormen voor bemanningen , hebben we nog altijd te maken met wat wijlen onze collega Ken Stewart ' de schandvlek van de scheepvaart ' noemde , schepen ' die de wateren van de Europese Unie in en uit varen , roestbakken met bemanningen die niet deugen ' .
De lidstaten moeten snel en resoluut tot actie overgaan .
Onze regeringen moeten met geld over de brug komen voor effectieve controle , en ze moeten eindelijk kordaat optreden wanneer het om de veiligheid in de scheepvaart gaat .
De Erika heeft geen mensenlevens geëist , maar zij heeft wellicht wel de broodwinning van veel mensen tenietgedaan , net als de Sea Empress en de Braer destijds .
Het staat als een paal boven water dat alledrie deze schepen ons met een milieuramp hebben opgezadeld .
Mijn fractie betuigt haar medeleven met de bevolking van Bretagne .
Hun streek is volkomen vernield door deze ramp .
Op dezelfde manier ging ons medeleven destijds uit naar de bevolking van West Wales en de Shetland Eilanden .
Wordt het niet tijd dat we met deurwaardersexploten gaan werken om korte metten te maken met deze schandvlekken en om de scheepvaart veiliger te maken ?
Zou dat niet beter zijn dan enkel sympathiebetuigingen ?
Doen we dat niet , dan staan we hier later dit jaar opnieuw te praten over een resolutie omdat er opnieuw een tanker onder goedkope vlag naar de kelder is gegaan en zijn ruwe olie over het hele zeeoppervlak heeft verspreid .
De tijd voor resoluties is verstreken .
Nu moeten er daden komen .
Helaas ben ik bang dat de Raad opnieuw bij de pakken zal blijven neerzitten en we het hier in de toekomst opnieuw zullen moeten hebben over een scheepsramp met desastreuze gevolgen voor het milieu .
Mijnheer de Voorzitter , telkens als er een dergelijke ramp plaatsvindt , zegt iedereen dat het nooit meer mag gebeuren .
In werkelijkheid kunnen we niet voorkomen dat er ongelukken gebeuren op zee , maar wij allen hebben wel de plicht lessen te trekken uit de ongevallen die plaatsvinden en deze lessen ook toe te passen om de risico ' s in de toekomst te beperken .
Het ongeluk met de Erika heeft vooral ernstige gevolgen voor de bevolking van Bretagne , die het meest rechtsreeks getroffen werd , maar ook voor de natuur in een groot deel van Europa was het een grote ramp .
Volgens sommigen is dit het zwaarste ongeval dat de vogelstand in dit deel van Europa ooit heeft getroffen .
De Britse vogelbescherming schat dat er zo ' n 400.000 vogels , waarschijnlijk vooral zeekoeten , zijn omgekomen .
Velen van ons hebben de tragische en onthutsende beelden gezien van vogels die onder de olie zaten en die door een dierenarts uit hun lijden moesten worden geholpen .
Ieder van ons wil dat elk schip aan de strengst mogelijke normen voldoet , onder welke vlag het verder ook vaart .
Wij moeten de regels eerbiedigen en het bekende principe van de vervuiler betaalt toepassen .
We moeten geldboetes en andere stimulansen gebruiken om zowel de reders als de oliemaatschappijen onder druk te zetten en hen te dwingen tot zorgvuldiger optreden .
Ik ben het van het begin tot het eind eens met wat de commissaris heeft gezegd , maar de vraag is hoe lang het nog duurt voor er maatregelen zullen zijn waarmee we het probleem echt kunnen aanpakken , op de manier die haar voor ogen staat .
Als politica moet zij haar ambtenaren duidelijk maken dat , als er over een jaar bijvoorbeeld weer zo ' n ernstig ongeluk gebeurt , zij in dit Parlement in een uiterst moeilijk parket verzeild zou raken als de door haar vandaag aangekondigde maatregelen altijd nog zonder gevolg waren gebleven .
De gedachte dat er misschien in de nabije toekomst weer zoiets ergs gebeurt moet voor haar en haar ambtenaren voldoende zijn om bij de les te blijven .
Mijnheer de Voorzitter , mevrouw de commissaris , ik heb een klein cadeautje voor u meegebracht : een olieklonter die mij gestuurd is door een bewoonster van het eiland Noirmoutier .
Er zat een brief bij , en daarin stond : " Telkens als het vloed wordt , komt het strand onder de zware olie uit de Erika te zitten .
Telkens als het vloed wordt , ruimen vrijwilligers , soldaten en brandweerlui enorme klonters dikke zwarte stroperige teer van het strand .
Wanneer krijgen we weer een schoon strand , wanneer is dit vreselijke ongeluk voorbij ? "
Ja , dit ongeluk met de Erika , net als dat met het Russische schip in Turkije trouwens , is onaanvaardbaar in een tijd waarin de technologie hoogtij viert .
Onaanvaardbaarder is echter vooral dat dit ongeluk twintig jaar na de ramp met de Amoco Cadiz plaatsvindt , toen wij keer op keer riepen : " Nooit meer ! " .
Natuurlijk is het de plicht van de politiek , en dus van ons , om voor veilig scheepvaartverkeer te zorgen .
We moeten onze burgers kunnen garanderen dat zo ' n ongeluk nooit meer zal gebeuren .
Uw woorden frustreren ons een beetje , mevrouw de commissaris , want degenen die zich al met dit soort kwesties hebben beziggehouden , weten dat de Commissie en het Parlement , naar ik meen al in 1992 , een buitengewoon interessante tekst hebben opgesteld waarin alle voorstellen voorkwamen die nu in de resolutie van de Commissie regionaal beleid , vervoer en toerisme zijn vervat .
We moeten erop blijven hameren : de ramp met de Erika is er een te veel .
Daarom moet de Europese Unie dringend haar richtlijnen voor de scheepvaart herzien en aanscherpen .
Zij moet een duidelijke en welomschreven aansprakelijkheid invoeren voor de vrachteigenaren .
Shell en British Petroleum hadden bijvoorbeeld geweigerd de Erika hun olie mee te geven .
Waarom maakt men dan niet de bevrachter , Total , hier aansprakelijk voor ?
Verder moet u in uw voorstellen de dubbele wand verplicht stellen en zorgen dat het verbod op het spoelen van tanks op zee eindelijk ook eens wordt nageleefd .
Er moet een Europees inspectiekorps komen dat eindelijk eens de staat van de schepen controleert .
De Europese Unie moet zich trouwens even dringend inzetten voor een hervorming van de Internationale Maritieme Organisatie .
Wat heeft het uiteindelijk voor zin strenge richtlijnen uit te vaardigen als de meeste schepen toch doen waar ze zin in hebben zodra ze het ruime sop hebben gekozen ?
Tot slot , dames en heren , ben ik ontroerd door al die vrijwilligers die zich uit liefde voor de natuur en de vogels uit eigen beweging belangeloos hebben gemeld om de besmeurde vogels te redden met de weinige middelen die ze hebben .
Ze doen ongelofelijk goed werk .
U weet waarschijnlijk dat er ongeveer 200.000 vogels om het leven zullen komen door deze olievlek .
Het is een grote milieuramp die zijn gelijke bijna niet kent .
U weet beslist ook hoe moeilijk het tegenwoordig is om dier- en plantensoorten en ongerepte natuurgebieden te beschermen .
U heeft in dit verband niets gezegd over de manier waarop de Commissie van plan is de natuur te helpen herstellen , mevrouw de commissaris .
Opnieuw is niet goed duidelijk wie de verantwoordelijkheid draagt .
En zoals gewoonlijk is de natuur weer het slachtoffer .
Mijnheer de Voorzitter , mijn fractie heeft om dit debat gevraagd om ons Parlement in de gelegenheid te stellen zijn solidariteit te betuigen met degenen die rechtstreeks getroffen zijn door deze milieuramp , getroffen zowel in hun economische activiteiten als in hun affectieve band met de hen omringende natuur .
In dit verband wil ik de woordvoerster van de actiegroep " Marée noire " op onze publieke tribune begroeten , mevrouw Javette-Le-Besque .
Haar groep is opgericht door de inwoners van het departement Morbihan .
Een groot aantal vrijwilligers uit Frankrijk en andere Europese landen heeft zijn solidariteit getoond door ter plaatse de handen uit de mouw te steken voor de slachtoffers .
Wij als Europees Parlement kunnen onze solidariteit in de eerste plaats tonen door te ijveren voor het verlenen van onmiddellijke noodhulp aan de getroffen families en door een verscherping te eisen van de regels en veiligheidsvoorschriften voor de scheepvaart op Europese en internationale schaal , met veel frequentere controles en een ontmoedigingsbeleid met aanzienlijk strengere straffen voor de overtreders .
Onze voorstellen betreffen met name de leeftijd van olietankers .
Van de tankers die in het afgelopen jaar bij een controle ondeugdelijk zijn gebleken , waren er vijftien die twintig jaar of ouder waren .
Sommige waren zelfs dertig jaar of nog ouder .
Dit kan niet meer .
Vervolgens hebben we het varen onder goedkope vlag .
Volgens de Internationale Transportfederatie voer meer dan 40 % van de schepen die in 1998 zijn vergaan onder goedkope vlag , het symbool van winst en uitbuiting van mensen ten koste van de veiligheid .
Dit kan niet meer .
Tot slot is er nog het gebrek aan transparantie .
Wie de verantwoordelijkheid draagt , wie de eigenaren zijn en wie de eigenlijke beslissingen neemt wordt tot elke prijs aan het oog onttrokken .
Dit kan niet meer .
Op al deze punten moeten er reële en significante veranderingen komen , met onder meer een duidelijke termijn voor de invoering van nieuwe voorschriften zoals een dubbele wand .
Niet-naleving van die voorschriften moet leiden tot een verbod om aan te meren in onze havens of zich in de territoriale wateren van de lidstaten te begeven .
Verder moet er een strenger beleid komen voor het afleveren van zeewaardigheidsattesten en moet er beter toezicht worden gehouden op de staat en het onderhoud van schepen .
Tot slot moeten we zover komen dat wie aansprakelijk is voor een ramp ook moet bijdragen tot het schadeherstel .
Ik denk in dit geval met name aan de groep Total-Fina .
Dezelfde aanpak kan de Europese Unie hanteren ten aanzien van de Internationale Maritieme Organisatie , mijnheer de Voorzitter .
Hiermee kan zij de publieke opinie haar nut aantonen .
De publieke opinie verwacht dit keer echter duidelijke en concrete stappen .
Mijnheer de Voorzitter , mevrouw de commissaris , als Parlementslid van de Vendée aan de Atlantische kust van Frankrijk , wil ik allereerst uiting geven aan de grenzeloze woede van de bevolking die het slachtoffer is geworden van de olievlek van de Erika .
Deze gebeurtenis is geen natuurramp zoals de wervelstorm die ons eveneens getroffen heeft , maar een misdaad .
In dit uur van nood is er een indrukwekkende golf van solidariteit op gang gekomen , zowel op lokaal , nationaal als intergouvernementeel vlak .
Onder de getroffenen bevinden zich mensen die hun brood op zee verdienen of die actief zijn in de toeristische sector .
Hun inkomen staat voor jaren op de tocht .
Wat zij en de rest van de slachtoffers verwachten is niet alleen dat de vervuilers de schade vergoeden , maar ook dat anderen van hun ellende zullen leren en voorkomen dat zulke misdaden in de toekomst nog begaan worden .
Het is duidelijk dat wij de prijs betalen voor onze nalatigheid .
Met de zegen van de Commissie hebben onze lidstaten ervoor gekozen geen eigen koopvaardij in stand te houden .
Daardoor is waardevolle vakkennis op het gebied van scheepsbouw verloren gegaan .
Daardoor hebben we geen duidelijk zicht meer op de schepen die langs onze kusten varen , en doorkruisen ware roestbakken onder goedkope vlag onze wateren in naam van de kortzichtige belangen van de multinationals .
Er moet absoluut een einde komen aan deze lawine van onverantwoordelijkheid , van onverantwoordelijke bevrachters , onvindbare reders , en al te soepele classificatiebureaus .
We verkeren op dit moment in de grootst mogelijke verwarring .
Het is overduidelijk dat deze kwestie een wereldwijde aanpak vergt , maar de regels van de Internationale Maritieme Organisatie zijn ontoereikend en veel te laks .
Ondanks eerdere rampen hebben noch onze lidstaten , noch de Unie hard genoeg hun best gedaan om ze te laten verscherpen .
We hebben ook nog het internationaal fonds voor vergoeding van schade door verontreiniging door olie , maar dat spreidt de verantwoordelijkheden te veel en hanteert een veel te laag schadeplafond , dat herzien moet worden .
In het kader van de Internationale Maritieme Organisatie moet beslist gekeken worden naar het fenomeen van de goedkope vlag .
Aan de lidstaten en de Unie de taak de nodige initiatieven te nemen .
Ik wijs erop dat de Erika voer onder de goedkope vlag van een kandidaat-land voor toetreding tot de Unie .
Aan de andere kant bestaan er communautaire richtlijnen , maar die worden niet of te weinig toegepast bij gebrek aan nationale inspecteurs .
Hier moet dringend iets aan gedaan worden .
Er is al jaren een richtlijn inzake veiligheid in de scheepvaart in de maak , maar hij komt er maar niet .
Op dit punt legt de Commissie een ontoelaatbaar gebrek aan voortvarendheid aan de dag .
De datum waarop de Commissie haar mededeling over dit essentiële vraagstuk presenteert wordt steeds maar uitgesteld .
Op dit moment is het juli , maar die datum moet nu beslist naar voren gehaald worden .
De voorschriften die zullen worden ingevoerd moeten buitengewoon helder en streng zijn .
Ik noem de drie voorschriften die onze fractie het meest dringend acht .
Ten eerste moet de aansprakelijkheid van de eigenaren van de vervoerde olie duidelijk worden omschreven en moeten de slachtoffers van vervuiling zich er ondubbelzinnig op kunnen beroepen .
Er is geen betere preventie dan de bevrachters de zekerheid te geven dat zij zowel burgerlijk , strafrechtelijk als financieel zwaar zullen boeten als ze niet buitengewoon attent zijn op de veiligheid van de schepen die ze kiezen .
Ten tweede moet de dubbele wand zo snel mogelijk verplicht worden gesteld voor olietankers die tot de communautaire wateren worden toegelaten .
Dit mag niet op de lange baan worden geschoven .
Ten derde moet er snel een strenge limiet komen op de leeftijd van schepen die binnen de communautaire wateren mogen varen .
De grens zou bij vijftien jaar kunnen liggen .
Als de Unie niet met een duidelijke regelgeving over de brug komt , moet zij tenminste de lidstaten die dat wensen toestemming geven om zelf regels uit te vaardigen en aldus hun bevolking en hun grondgebied te beschermen .
Dat doen de Verenigde Staten ook , die lering hebben getrokken uit de ramp met de Exxon Valdez .
Amerika heeft de dubbele wand verplicht gesteld en weert elk schip uit zijn wateren dat meer dan twintig jaar oud is .
Daarom hebben de Verenigde Staten de Erika ook toegang tot hun wateren ontzegd .
Als de Europese Unie hetzelfde had gedaan , hadden we een enorme ramp vermeden .
Laten we dit keer echt lering trekken uit het gebeuren , mijnheer de Voorzitter , mevrouw de commissaris , en vooral onze les niet vergeten zodra de beroering in media en Parlement wegebt .
Mijnheer de Voorzitter , Torrey Canyon , Olympic Bravery , Haven , Amoco Cadiz , Gino , Tanio , allemaal namen met een sinistere bijklank .
Nu staat de Erika ook in dat rijtje .
Wanneer komt de volgende ?
Eenentwintig jaar na de Amoco Cadiz bewijst deze zoveelste olievlek , de zevende sinds 1967 , hoe onverantwoordelijk onze regeerders zijn geweest .
De Franse Atlantische kust betaalt weer eens de zware tol voor het gebrek aan daadkracht en strijdlust ten opzichte van de multinationals .
Het is onbegrijpelijk dat Fransen en Europeanen schepen binnenlaten die de Amerikanen weigeren , net zoals het onbegrijpelijk is waarom Europa , dat altijd haantje de voorste is met milieuwetgeving , niets heeft gedaan aan de veiligheid in de scheepvaart .
Nu zitten we met de gevolgen .
De Erika , een schip onder Maltese vlag , een dobberend wrak dat bekend stond als een van de gevaarlijkste olietankers ter wereld , heeft onze kusten over een lengte van meer dan 400 kilometer vervuild .
De omvang van deze ramp is veel groter dan die met de Amoco Cadiz .
Als Parlementslid van het departement Loire Atlantique kan ik daar helaas over meespreken .
Deze steeds weer voorkomende rampen hebben geen enkele natuurlijke oorzaak ; ze zijn op geen enkele manier te wijten aan het noodlot .
Ze zijn het gevolg van menselijke inconsequentie .
Dit is wel degelijk een milieuramp .
Alleen mensen die niet met de harde realiteit ter plaatse zijn geconfronteerd kunnen daar nog aan twijfelen .
Dit is ook een economische catastrofe voor iedereen die van de zee en van het toerisme leeft : vissers , oesterkwekers , schelpdierkwekers , zoutpanarbeiders , winkeliers , enzovoort .
De schipbreuk van de Erika moet de laatste zijn geweest .
We moeten in de eerste plaats een grondig onderzoek instellen naar deze ramp .
Waarom zouden we geen parlementaire enquêtecommissie instellen of parlementsleden toevoegen aan de delegatie die de Commissie zojuist heeft aangekondigd ?
Vervolgens moeten we zo snel mogelijk voor wetgeving zorgen , in de eerste plaats om van elke lading exact de aard te kennen .
Volgens experts zou de olie uit de Erika naar de bodem zinken en nooit de kust bereiken .
We weten hoe dat is afgelopen .
Verder moet er betrouwbare , verplichte , technische controle in het leven worden geroepen , zoals die in Frankrijk bestaat voor auto ' s die meer dan vijf jaar oud zijn .
Er moeten regels komen over het varen onder goedkope vlag , de dubbele wand moet verplicht gesteld worden voor het vervoer van vervuilende of gevaarlijke stoffen , en er moet gewerkt worden aan technologische innovaties om olievlekken op zee te kunnen behandelen of op te ruimen .
Dat is volgens mij toch het minste aan het begin van het derde millennium .
Schepen die niet aan de eisen voldoen moet de toegang tot de Europese wateren ontzegd worden , de aansprakelijkheid van vervuilers , reders en bevrachters moet geregeld worden volgens het principe dat de vervuiler betaalt , er moet een strenger toezicht op de scheepvaart komen om een einde te maken aan het spoelen van tanks op zee , er moet een grondiger en strengere controle komen op tankschepen , er moet weer een degelijke begrotingspost voor natuurrampen komen voor de lidstaten , en in afwachting daarvan moet er een bedrag voor uitzonderlijke communautaire rampenbestrijding worden vrijgemaakt en moeten de getroffen Franse departementen in aanmerking komen voor steun uit de structuurfondsen .
Namens de Fractie voor een Europa van Democratie en Diversiteit heb ik een resolutie van die strekking ingediend .
Mijnheer de Voorzitter , de laatste jaren zijn er overal in de wereld zware rampen met tankers geweest .
Toch werden er nooit doeltreffende maatregelen genomen om daar iets aan te doen .
Ditmaal is het bijzonder erg , niet in de laatste plaats omdat een groot Europees land getroffen werd .
Dat kan op elk moment opnieuw gebeuren .
Er moet dringend een richtlijn komen om deze gevaren in te perken , want de bestaande 15 zijn duidelijk onvoldoende .
Daarin moet worden gegarandeerd dat aan minstens drie voorschriften wordt beantwoord : ten eerste mogen tankers of vrachtschepen die rijp zijn voor de sloop geen Europese havens meer binnenvaren ; ten tweede moeten alle betrokkenen , ook de bevrachters , aansprakelijk worden gesteld voor de door een ongeval veroorzaakte schade en ten derde moeten de betrokkenen voldoende zijn verzekerd .
Alleen zo kunnen de benadeelden hun schade terugbetaald krijgen .
Op lange termijn moeten de doelstellingen nog verder gaan .
De prijs voor heel onze energievoorziening moet beantwoorden aan de reële kosten .
Mijnheer de Voorzitter , mag ik beginnen met te zeggen dat ik commissaris Palacio zeer dank voor het heldere , adequate en ook zeer ferme antwoord .
Zeer veel dank daarvoor .
Dat betekent ook dat ik voor de briefingnota die ze op 10 januari gestuurd heeft , maar ook voor de actiepunten die ze vandaag heeft aangekondigd , in elk geval veel respect heb .
De ramp met de Erika laat zien dat wanneer sluitende verkeers- en vervoersregelingen op internationaal en Europees niveau ontbreken , de natuur en het milieu het nakijken hebben .
De schade die is ontstaan , ook op ecologisch gebied , is niet in geld uit te drukken .
Daarom ook dit gezamenlijk debat van de collega ' s transport en milieubeheer .
In de kerstvakantie toen de Nederlandse media aandacht kregen voor de ramp met de Erika , ben ik maar eens even gaan kijken op het internet om te zien wat er nu eigenlijk allemaal al was om maatregelen te nemen , zeker ook nadat premier Jospin gezegd had dat Europa meer moest doen .
Wat ik daaruit begrepen heb is dat er eigenlijk voldoende regelgeving is , maar dat het probleem is dat er niet wordt gecontroleerd .
Mag ik een paar punten die ook door mevrouw de commissaris zijn aangestipt , hier onder de aandacht brengen .
Allereerst de port-state control , de 25 procent van alle schepen die gecontroleerd moeten worden .
Ik denk dat die 25 procent niet alleen gehandhaafd moet worden maar dat vervolgens er ook voor gezorgd moet worden dat er méér gecontroleerd wordt , dus die 25 procent moet worden verhoogd .
Verder moeten , wanneer een schip niet meer mag varen , niet alleen de feiten gecontroleerd worden , maar er moet ook een juridisch systeem komen waarbij gezegd wordt : het is wijs dat u niet meer uitvaart of het mag niet meer .
Maar dat is er niet .
Voorzitter , op dat punt graag actie .
Tenslotte wat betreft de technische eisen die aan schepen gesteld worden , ook mijn collega ' s hebben er net al over gesproken dat er sinds 1999 in de Verenigde Staten in elk geval dubbele bodems moeten zijn .
Ik vind dat we ook op dat punt verder moeten en ik vind ook dat het Marpol-verdrag dat 2001 ingaat , goed bekeken moet worden .
Voorzitter , dan nog even kritisch kijken naar de toetredingsonderhandelingen met Malta en dank en bewondering voor de vele NGO ' s die in elk geval de handen uit de mouwen gestoken hebben om dieren te redden .
Mijnheer de Voorzitter , wij hebben deze discussie al zo vaak gevoerd .
Tot nu toe hebben wij echter niets bereikt .
Wij zijn het in de Europese Unie ook niet met elkaar eens .
Daarom heeft dit debat volgens mij alleen zin als al hetgeen wij vandaag zeggen en wat u , mevrouw de commissaris , hier hebt aangekondigd , daadwerkelijk zijn beslag vindt in wetgeving , met andere woorden als u tegen alle regeringsleiders en hun ministers zegt dat zij daarvan in de Raad werk moeten maken .
Ik wil vooraf opmerken dat dit een milieuramp is die ook economische gevolgen heeft en levens bedreigt .
Wat moeten wij nu doen ?
Ik wil niet naar het verleden maar naar de toekomst kijken .
Ik zal u zeggen wat wij moeten doen .
Schepen moeten natuurlijk een dubbele wand hebben .
Dat kan echter alleen op middellange en lange termijn worden verzekerd .
Wat moet nu direct gebeuren ?
Er moet een tweejaarlijkse technische controle voor schepen komen .
Zonder certificaat van die controle mag een schip niet varen .
Dat moet zowel op Europees als op internationaal niveau gebeuren , naar voorbeeld van de technische autokeuring , die in Duitsland om de twee jaar plaatsvindt .
Zonder certificaat mag u daar niet rijden .
Dat moet voor schepen ook zo zijn .
In de derde plaats moeten dat certificaat en het bewijs van verzekering in iedere haven van de Europese Unie worden gecontroleerd .
Als het certificaat en het bewijs niet kunnen worden overlegd , wordt het schip aan de ketting gelegd en mag het de haven niet meer verlaten , hoeveel havengeld het ook heeft betaald .
Daarover moeten wij het eens zijn , in elke haven van Europa , van Marseille , Rotterdam en Wilhelmshaven tot Cuxhaven en overal waar schepen komen .
In de vierde plaats moet de reder aansprakelijk zijn , niet voor slechts 12 maar voor ten minste 400 miljoen dollar , waarvoor hij verzekerd moet zijn .
Het land onder de vlag waarvan het schip vaart , moet aansprakelijk zijn .
Wij moeten zeker weten dat dit land in geval van twijfel de verantwoordelijkheid op zich neemt .
Dan zal er pas controle zijn : ik garandeer u dat die landen er dan wel voor zullen zorgen dat ze die verantwoordelijkheid niet op zich hoeven te nemen .
In de vijfde plaats moeten wij de garantie hebben dat dit geldt voor alle schepen in Europese havens en wateren en ook in kandidaat-landen .
Deze eisen gelden dus in alle wateren .
Het belangrijkste is tenslotte dat wij een goed geheugen hebben .
Wij zullen het hier nog vaker over wetgeving en milieunormen hebben .
Ik wil niet dat er dan iemand komt zeggen dat die eisen in de havens banen zullen kosten .
Dat zeggen de vakbonden en het bedrijfsleven namelijk .
Dames en heren , wij hebben een goed geheugen nodig .
Ik zeg dat tegen degenen onder u die tot nu toe niet bepaald in de bres zijn gesprongen voor de milieubescherming .
Gaat u naar huis en zegt u : om die normen hebben wij ons tot nu toe niet echt bekommerd .
Wij hebben een goed geheugen nodig om ons te herinneren wat in de havens nodig is .
Wij hebben een goed geheugen nodig om te kunnen zeggen dat wij het over havengeld en -verplichtingen eens zijn en in de Europese Unie niet de ene tegen de andere willen uitspelen .
Als wij dat doen , staan wij er over enkele jaren misschien beter voor .
Mijnheer de Voorzitter , mevrouw Roth-Behrendt heeft een zeer groot deel van mijn gedachten al verwoord .
Wij hebben nu een perfecte opsomming van alle mogelijke maatregelen gekregen .
Maar hoe maken wij gebruik van het crisisbesef waartoe deze milieuramp heeft geleid ?
Ik zou de huidige situatie willen vergelijken met de situatie waarin een eerdere generatie ertoe werd aangezet het plimsollmerk in te voeren , een merk dat ertoe diende om verzekeringsfraude met ondermaatse vaartuigen tegen te gaan .
Waar is het crisisbesef dat de voorgaande generaties hadden ?
Ik vind dat wij ons moeten inzetten voor de certificering waar mevrouw Roth-Behrendt het over had , voor het aanbrengen van groene merken op tankschepen , die door bepaalde Europese havens ter sprake is gebracht .
Verder moeten wij de classificatiebureaus aan een kritisch onderzoek onderwerpen .
Ik vind hun procedures onaanvaardbaar .
Er moeten onafhankelijke en transparante procedures komen .
Tenslotte wijs ik erop dat wanneer mijn land milieusubsidies geeft aan reders die milieuvriendelijke maatregelen willen nemen , er diensten van de Commissie zijn die dit beschouwen als verboden steun aan scheepswerven .
Bij de Commissie weet de ene hand niet wat de andere doet .
Het is onaanvaardbaar dat men geen milieuvriendelijke maatregelen mag nemen die in overeenstemming zijn met de richtsnoeren van de Commissie , omdat deze worden beschouwd als verboden subsidie voor scheepswerven .
Mijnheer de Voorzitter , wij stemmen voor de resolutie van de Confederale Fractie Europees Unitair Links / Noords Groen Links omdat daarin de verantwoordelijkheid van Total-Fina aan de orde wordt gesteld in deze milieuramp .
Ook zijn wij het eens met het voorstel om schepen die onder een goedkope vlag varen of te oud zijn , te verbieden en om een dubbele wand voor olietankers verplicht te stellen .
Ik wil daar nog aan toevoegen dat Total op zijn minst de volledige rechtstreekse en onrechtstreekse schade moet vergoeden die door deze olievlek is veroorzaakt .
Hoe kunnen we dit soort rampen in de toekomst voorkomen als we geen draconische maatregelen nemen tegen de grote olietrusts en een hoop anderen , die de leefbaarheid van onze planeet in de waagschaal stellen voor een vuistvol extra winst ?
Het is toch hemeltergend dat een bank in naam van het bankgeheim weigert de eigenaren van de Erika bekend te maken en dat regeringen daar niets tegen ondernemen ?
De kern van het probleem is dat alle regeringen , net als alle Europese instellingen trouwens , grote trusts als Total-Fina en consorten het recht toekennen optimale winst na te streven ten koste van zowel de werknemers als het milieu .
Ze erkennen het bedrijfsgeheim van ondernemingen en banken , zelfs al worden daarmee regelrechte misdaden toegedekt .
Op die manier blijven we zelfs met de beste resoluties in een kringetje ronddraaien zonder dat we de grote trusts ook maar een strobreed in de weg kunnen leggen .
Mijnheer de Voorzitter , dames en heren , ik ben voor verscherping van de voorschriften inzake havenstaatcontrole op schepen en classificatiemaatschappijen .
Wij moeten echter ook naar de feiten kijken .
De Erika werd in de laatste twee jaar viermaal geïnspecteerd .
Aan het aantal inspecties kan het dus niet liggen .
Het is de grondigheid van de inspecties die wij moeten garanderen .
Ik heb tijdens de discussie van de laatste weken gehoord dat de lidstaten niet genoeg geld hebben om de inspecties uit te voeren .
Ik aanvaard dat niet .
Als de lidstaten samen met ons beslissen dat 25 % van de schepen op basis van de havenstaatcontrole wordt geïnspecteerd , moeten ze ook voor het nodige personeel zorgen .
De inspecteur moet dan niet gewoon aan boord gaan en kijken of er nergens een brandblusser ontbreekt , maar er moeten ook materiaaltests worden uitgevoerd .
De Erika is immers zonder twijfel door metaalmoeheid in tweeën gebroken .
Dat kan alleen door intensieve controles worden vastgesteld .
Wij moeten ervoor zorgen dat de havenstaatcontroles niet oppervlakkig gebeuren , maar ook materiaaltests inhouden .
In de tweede plaats ben ik het eens met de opmerkingen van mevrouw de commissaris en wil ik haar aanmoedigen om op deze weg verder te gaan .
Als blijkt dat een of meerdere classificatiemaatschappijen ten onrechte attesten hebben afgegeven , moeten ze van de lijst van erkende classificatiemaatschappijen worden geschrapt .
Dat is de enige manier om te verhinderen dat andere maatschappijen hetzelfde doen .
Mevrouw Roth-Behrendt , er is een technische controle voor schepen .
De classificatiemaatschappijen voeren die uit .
Er zijn ook goede maatschappijen .
U kent er enkele , de Fransen ook .
Wij moeten de maatschappijen die hun verplichtingen niet nakomen , van de lijst schrappen .
Een laatste punt is dat wij tegen Malta ondubbelzinnig moeten zeggen dat het , als het tot de Gemeenschap wil toetreden , bij de registratie van schepen en bij de vlagstaatcontrole een norm moet hanteren die aan onze eisen voldoet .
Het milieu is immers van ons allemaal .
Mijnheer de Voorzitter , mevrouw de commissaris , de Erika is voor mijn deur gezonken en ligt daar nog altijd , met 20.000 ton olie in haar ruim die er nog altijd uit kan lopen .
Zij had ook ergens anders kunnen zinken .
Het is toeval dat ze juist daar is gezonken .
Bretagne , de streek waar ik vandaan kom , kan niets doen aan zijn geografische ligging of aan het feit dat het een schiereiland is , maar het krijgt wel vaak af te rekenen met schipbreuken .
Mijn gedachten gaan in de eerste plaats uit naar de 26 bemanningsleden uit India waar niemand het over heeft gehad en die gered zijn .
Er hadden doden kunnen vallen bij deze ramp , en de veiligheid van de scheepvaart gaat in de eerste plaats over mensenlevens .
Op dit moment zijn ze ver weg .
Het is eigenlijk een wonder dat ze gered zijn .
Ondertussen gaan wij weer terug naar af , evenals twintig jaar geleden met de Amoco Cadiz : een ramp langs de noordelijke Franse kustlijn , eentje langs de zuidelijke kustlijn , eentje langs de westelijke kustlijn , enzovoort , enzovoort .
Mevrouw de commissaris , ik zou even snel de zeven punten willen overlopen die ons essentieel lijken , want onze spreektijd hier is zeer beperkt .
U heeft trouwens zelf enkele punten al genoemd .
We willen zo snel mogelijk schepen met dubbele wanden in onze wateren zien , en een zo streng mogelijke controle door de havenstaat .
Het is met name nodig dat de classificatiebureaus hun rapporten openbaar maken , want nu weten wij niet wat daar in staat .
Verder moet er een harmonisatie komen van de strafmaatregelen in de vijftien lidstaten .
Daar mag geen verschil tussen bestaan , ze moeten overal hetzelfde zijn .
Er moet strenger worden omgesprongen met schepen die onder goedkope vlag varen , niet omdat dat allemaal slechte schepen zijn , maar omdat er wel vaak slechte schepen tussen zitten .
Verder moet de informatievoorziening over de schepen in de wereld verbeterd worden , maar daar was men al mee bezig .
De verantwoordelijkheden moeten duidelijk omschreven en aangescherpt worden .
In dit verband zou ik graag willen weten wie eigenlijk de eigenaar van de Erika is , want het begrip rechtspersoon in ons recht is één ding , maar er zitten altijd menselijke aandeelhouders achter .
Waar zijn zij , die eigenaren van de Erika ?
Misschien liggen ze te zonnen op het terras van een mooie villa aan een mooi strand .
We willen graag weten hoe ze heten , we willen hun gezichten zien .
Tenslotte moet de opleiding van de bemanningen verbeterd worden .
Risico ' s zijn nooit uit te sluiten in onze samenleving , maar er moeten op z ' n minst zoveel mogelijk voorzorgsmaatregelen worden genomen .
Mijnheer de Voorzitter , ik ben blij met de toespraak van de commissaris .
Aangezien ik zelf veel tijd op zee heb doorgebracht , ben ik mij goed bewust van de macht en de destructieve kracht van de zee .
Het is dus van het allergrootste belang dat schepen en boten goed ontworpen en onderhouden worden .
Ik wil graag mijn medeleven betuigen aan allen die getroffen zijn door het doormidden breken en vergaan van de olietanker Erika .
Dit is niet alleen een milieuramp , maar ook een betreurenswaardige verspilling van middelen .
Ik wil hier opmerken dat de oliesector zichzelf op grond van het verdrag van 1969 en het protocol uit 1992 als aansprakelijk beschouwt voor meer dan 90 % van de geschatte kosten van dit incident .
Met andere woorden , men is bereid voor ongeveer 170 miljoen dollar uit te keren via het Fonds voor vergoeding van schade door verontreiniging door olie .
Hieruit leid ik af dat we ook van de scheepseigenaren , het land onder wiens vlag het schip voer en de inspecterende overheid mogen verlangen dat zij hun deel van de verantwoordelijkheid op zich nemen .
Voordat we echter hals over kop beginnen aan een hele reeks nieuwe maatregelen en verordeningen , moeten we de bestaande regeling eens grondig bestuderen om te zien of die wel naar behoren wordt uitgevoerd .
Het is beter de bestaande wetgeving te amenderen en te verbeteren , zoals velen willen , dan met nieuwe voorstellen van wal te steken .
Daarom sta ik achter de eis om de controle in de havens te verscherpen , zodat we een volledige en afdoende inspectie krijgen .
Ook sta ik achter de eis dat de classificatiebureaus daadwerkelijk toezien op de structurele staat van de schepen en dat zij verantwoording afleggen voor wat zij doen .
De eis dat het ontwerp van de wanden verbeterd wordt , met name dat er dubbelwandige schepen komen , is zinvol , maar het kost tijd voordat de hele vloot ermee is uitgerust .
Aan een grondige en regelmatige inspectie daarentegen valt niet te tornen .
Mijnheer de Voorzitter , ik wil mijn collega ' s van de socialistische fractie , en met name degenen die lid zijn van de vervoerscommissie en de commissie milieubeheer , bedanken voor het feit dat zij de visserijsector niet vergeten zijn , die ook door deze ramp is getroffen .
Afgezien van de onherstelbare schade aan het milieu en het ecosysteem , en de verliezen in de toeristische sector , is deze olievlek ook een harde klap voor de visserij en voor het behoud van de visstand .
Het zal jaren duren voordat de vervuilde kust weer is hersteld .
Het is geen toeval , mevrouw de commissaris , dat de getroffen gebieden altijd Europese regio ' s met een ontwikkelingsachterstand zijn , regio ' s die van hun toerisme en visserij nauwelijks kunnen rondkomen , en die meestal geen andere inkomstenbronnen hebben .
Het zijn dezelfde regio ' s , mevrouw de commissaris , die toch al het hele jaar de gewetenloze praktijken van bepaalde reders moeten verdragen die zonder enige vorm van controle , voor de kust de laadruimen van hun schepen schoonmaken .
Ik kom uit Galicië , een regio die in het verleden soortgelijke ongelukken heeft meegemaakt .
Bretagne en Galicië , de twee meest westelijk gelegen streken van het Europese vasteland , zijn voortdurend het slachtoffer van het gebrek aan verantwoordelijkheid van degenen die de veiligheidsvoorschriften aan hun laars lappen en ruwe aardolie vervoeren in schepen die potentiële vervuilers zijn .
Ik denk daarom dat er twee dingen moeten gebeuren .
Ten eerste moet de Commissie , binnen het bestaande steunkader voor de visserijsector , speciale maatregelen voorstellen om de gevolgen van deze ramp voor de visserijbedrijven in de getroffen gebieden te verzachten .
Daarnaast zou de Commissie bij de betreffende internationale organisaties , en ook in eigen huis , aan moeten dringen op vergaande controles op schepen die onder goedkope vlag varen .
Om dezelfde reden moeten de lopende toetredingsonderhandelingen met Malta worden gebruikt om van dat land te eisen dat het olietankers die onder Maltese vlag varen , streng controleert .
Verder moeten ongelukken worden voorkomen .
Portugal is een land dat ruimschoots heeft bewezen gevoelig te zijn voor onderwerpen die verband houden met de zee .
Ik wil het Portugese voorzitterschap daarom vragen de mogelijkheid te onderzoeken om op Europees niveau een allesomvattende strategie voor het voorkomen van ongelukken op zee uit te werken .
Alle technische , structurele en sociaal-economische instrumenten waarover wij beschikken , moeten worden gecombineerd om herhaling van dergelijke ramp in de toekomst te voorkomen .
Tenslotte wil ik , mijnheer de Voorzitter , de aandacht vestigen op het werk van de vrijwilligers en de plaatselijke autoriteiten .
Zij deden mij denken aan vroeger tijden toen ik als burgemeester soortgelijke situaties het hoofd moest bieden .
Wij moeten de moedige mensen bedanken die zonder hulp en met een gebrek aan middelen , de ernstige gevolgen van deze ramp voor de kuststreken , het mariene ecosysteem en de visstand in Europa hebben bestreden .
Mijnheer de Voorzitter , als voorzitter van de Commissie regionaal beleid , vervoer en toerisme wil ik de Commissie en met name commissaris Loyola de Palacio van harte bedanken voor de reactie op deze ramp .
Heel Europa werd daar diep door geschokt .
Als vervoerscommissie zijn wij bereid de mededeling van de Commissie over de veiligheid in het zeevervoer te bestuderen en natuurlijk zijn wij ook bereid later besprekingen te voeren over de juridische vormgeving van deze mededeling .
Ik heb nu enkele opmerkingen .
Ten eerste spitst de Commissie haar onderzoek terecht toe op de verantwoordelijkheden van de RINA , het Italiaanse classificatiebureau .
Inderdaad moet worden onderzocht of de communautaire wetgeving wel werd toegepast .
Dat zal dan het uitgangspunt moeten zijn voor onze verdere inspanningen .
Ten tweede moeten wij niet alleen de verantwoordelijkheden van de reders onder de loep nemen .
Wij moeten ook kijken naar de scheepsbevrachters , naar bijvoorbeeld de aardoliemaatschappijen .
Ook zij dragen een deel van de verantwoordelijkheid wanneer dergelijke milieurampen zich voordoen , en dus moeten ook zij een deel van het schadeherstel voor hun rekening nemen .
De reactie op de milieuramp is volkomen gerechtvaardigd , maar wij mogen daarbij niet heel de koopvaardij in het verdomhoekje zetten .
De koopvaardij is een zeer belangrijke bedrijfstak : een derde van het vervoer geschiedt over zee en daarom moeten wij gematigd zijn in onze reactie .
Wij moeten streng maar billijk zijn .
Ik ben absoluut niet gekant tegen een verscherping van de communautaire wetgeving , maar zoals ook andere collega ' s reeds zeiden , moeten wij allereerst nagaan hoe het is gesteld met de toepassing van de reeds bestaande wetgeving .
Wij hebben immers al een wetgevingskader in de Europese Unie , laten wij dat vooral niet vergeten !
Dit wetgevingskader is zelfs vrij progressief vergeleken bij wat in de rest van de wereld geldt .
Daarom zullen de lidstaten onder toezicht van de Commissie extra inspanningen moeten ondernemen om het bestaande communautaire recht daadwerkelijk toe te passen .
Mijnheer de Voorzitter , wij kunnen de zakelijke en nuchtere vaststellingen van mevrouw de commissaris alleen maar onderschrijven .
Zij is immers , in tegenstelling tot anderen , niet in collectief gehuichel vervallen .
De ramp met de Erika kwam niet onverwachts .
Ik weet niet precies hoeveel dat er zijn , maar in de Europese wateren varen iedere dag talloze drijvende tijdbommen rond .
Een ramp als deze kan elke dag opnieuw gebeuren .
Dat weten wij in het Parlement al meer dan tien jaar .
In die tijd was er een mededeling van de Commissie waarover de heer Stewart een verslag schreef .
Alle problemen die wetgeving behoefden , werden daarin al vermeld : schepen , techniek , uitrusting , havens , organisatie en aanbod van havens , en natuurlijk ook de bemanningen .
Wij weten heel goed waar in de laatste jaren het verzet tegen wettelijke maatregelen vandaan kwam .
De tegenwerking kwam altijd van de lidstaten en de Raad , waar elke vooruitgang hard moest worden bevochten .
Als wij van een bestuurder van een personenwagen eisen dat hij gezond is , aan de voorwaarden voldoet en zijn wagen regelmatig laat controleren , moet dat ook voor schepen mogelijk zijn .
Controle is het sleutelwoord .
Is het werkelijk toeval dat het bijna altijd dezelfde staten zijn onder de vlag waarvan die schepen varen ?
Waarom stellen wij dan geen zwarte lijst op ?
Waarom zeggen wij tegen de drijvende doodskisten die in Europese wateren rondvaren niet dat ze daar niet meer mogen komen en dat ze geen Europese havens meer mogen aandoen ?
Ik zou graag hebben dat u in uw maatregelen voor de zomer ook voorziet in een volledige controle van alle tankers die in Europese wateren varen .
Ik zou ook graag willen weten welke IMO-voorschriften en -overeenkomsten de lidstaten tot nu toe hebben ondertekend en omgezet .
Op dat gebied is er immers nog steeds vertraging .
Wat met de Erika is gebeurd , is geen gevolg van slordigheid , maar van collectieve en criminele onverantwoordelijkheid .
In het Parlement kunnen wij in de volgende maanden laten zien dat het ons ernst is .
Wij kunnen dat doen op het gebied van de haveninstallaties , waarvoor de lidstaten verantwoordelijk zijn .
Wij zien en spreken elkaar dan weer .
Ik hoop echter wel dat wij dan nog allemaal hetzelfde denken als vandaag .
Mijnheer de Voorzitter , mevrouw de commissaris , ik denk dat het betreurenswaardige ongeluk met de Erika inderdaad een keerpunt moet zijn , zoals hier vanmiddag is gezegd .
Sinds 1967 hebben er in Europese Unie zeventien ongelukken met grote olietankers plaatsgevonden , meer dan één iedere twee jaar .
Zulke ongelukken moeten vanaf nu tot het verleden behoren .
De sociale en economische kosten die hier vandaag al zijn genoemd , kosten in de vorm van banenverlies en inkomensverlies voor de visserij en het toerisme , zijn zo hoog dat zij een vastberaden en krachtig optreden van de communautaire instellingen meer dan ooit rechtvaardigen .
Mevrouw de commissaris , ook ik wil u bedanken voor de snelle reactie van uw diensten op dit ongeluk , en voor de reeds genomen of nog te nemen maatregelen .
Ik vertrouw erop dat deze maatregelen binnen enkele maanden zullen worden aangevuld met een duidelijk en krachtig juridisch instrument - een richtlijn misschien - waarmee voor eens en voor altijd korte metten kan worden gemaakt met deze piraten van de 21ste eeuw , die ons van de rijkdom en de schoonheid van de zee beroven .
Ik wil een opmerking maken over een van de maatregelen die door de commissaris en door verscheidene collega ' s zijn genoemd : het gebruik van tankers met een dubbele romp .
Deze tankers hebben een dubbele stalen wand , en de lading is verdeeld over twee tanks .
Mevrouw de commissaris , veel deskundigen zijn van mening dat de dubbele romp niet veilig genoeg is , en stellen het gebruik van een zogenaamde " ecologische romp " voor .
Als daarmee een ongeluk gebeurt , dringt het zeewater de laadtanks binnen en stroomt de olie door de druk naar andere tanks .
Ik denk dat dit het moment is om voor maatregelen te kiezen die technisch zo veilig mogelijk zijn , mevrouw de commissaris .
Ik denk dat het niet volstaat de wetgeving over te nemen die in andere landen geldt .
Wij kunnen en moeten de op dit terrein bestaande wetgeving verbeteren .
Iedere kosten-batenanalyse waarin werkelijk alle schade aan mens en milieu wordt verdisconteerd die door dit soort ongelukken wordt veroorzaakt , zal aantonen dat wij daar goed aan doen .
Mijnheer de Voorzitter , mevrouw de commissaris , geachte collega ' s , om te beginnen mogen wij mijns inziens blij zijn met de gevolgde procedure .
Iedere fractie heeft zo het woord kunnen voeren , lucht kunnen gegeven aan haar emoties en tot slot zijn wij tot een gezamenlijke resolutie gekomen .
Ik geloof dat het gezien de dramatische omstandigheden slecht zou zijn overgekomen en principieel onfatsoenlijk zou zijn geweest , als we niet met één stem hadden gesproken .
Aan de andere kant biedt de eensgezindheid van het Parlement ten aanzien van deze resolutie - de toespraken van de collega ' s die mij zijn voorafgegaan gingen allemaal in dezelfde richting - ons de gelegenheid om bepaalde regeringen , die blijven aarzelen of de zaak uit de weg blijven gaan , onder parlementaire druk te zetten .
Ik geloof bovendien dat we met deze buitengewoon krachtige politieke daad de Commissie een sterk wapen in handen geven om werk te maken van een gemeenschappelijke Europese scheepvaartruimte .
De publieke opinie zou niet kunnen begrijpen waarom we wel regels uitvaardigen voor chocolade maar niet voor de koopvaardij .
Dit is een eerste conclusie die we uit de ramp met de Erika kunnen trekken .
De publieke opinie zou ook niet kunnen begrijpen waarom we het hebben over een gemeenschappelijke juridische ruimte , een gemeenschappelijke spoorwegruimte en een eengemaakte interne markt , maar niet over een gemeenschappelijke scheepvaartruimte .
We moeten hier dus mee aan de slag en vastberaden concrete resultaten nastreven .
De commissaris heeft aangegeven langs welke drie hoofdlijnen actie moet worden ondernomen .
Ten eerste moet onze wetgeving op peil gebracht worden , en daarbij kunnen wij de norm bepalen .
Ik heb trouwens met veel voldoening kunnen constateren dat zelfs de eurosceptici en de fracties die zoveel mogelijk soevereiniteit voor de lidstaten nastreven regels van Europa verlangen .
Ik geloof ook dat Europa het juiste niveau is om deze zaak aan te pakken .
Soms stellen we regels op voor dingen die net zo goed subsidiair geregeld kunnen worden .
In dit geval moeten we de publieke opinie een antwoord geven .
Dat is heel belangrijk .
Iedereen moet zich daarbij aangesproken voelen , want uiteindelijk leven we allemaal op een schiereiland , zij het dan op wereldschaal .
Als onze wetgeving eenmaal in orde is gebracht , moet er dus zaaksgevolg komen .
Verder moet voorzien worden in systematische controle en moet de vervuiler betalen .
Dit laatste is uiteraard een preventief principe .
Ik ben bijna uitgesproken , mijnheer de Voorzitter !
Ik wil alleen nog maar zeggen dat ik persoonlijk een openbare hoorzitting heb aangevraagd van de Commissie regionaal beleid , vervoer en toerisme , met de bedoeling zo snel mogelijk gevolg te geven aan de zaak met de Erika en ideeën op te doen voor de verdere discussie .
Ik hoop dat alle fracties ons zullen willen steunen in ons verzoek voor een openbare hoorzitting .
Voorzitter , olietanker Erika , waarvan het eigendom wordt versluierd door brievenbusfirma ' s op Malta en wellicht Italië en Griekenland , gehuurd door TotalFina voor transport van olie , is voor de Bretonse kust vergaan met alle rampzalige gevolgen van dien .
De consequenties voor het milieu , de flora en fauna van het Europese zeemilieu zijn enorm .
De oorzaak van de ramp moet gezocht worden in de verzwakte structuur van de olietanker .
Er heerst dus twijfel bij de mensen over de veiligheid van de schepen die gevaarlijke of vervuilende goederen vervoeren .
De internationale maritieme organisatie heeft hier internationale regelgeving voor uitgegeven .
Staten kunnen haveninspecties uitvoeren .
In Europa is de regelgeving strenger en men moet , is verplicht , 25 % van de binnenlopende schepen te controleren volgens de richtlijn port-state control .
Echter , in geen enkele lidstaat schijnt men dit percentage te halen door gebrek aan inspecteurs .
Duidelijk is dat er geen gebrek is aan regelgeving .
Ik denk dat de commissaris daar groot gelijk in heeft .
Waar het aan schort , is de handhaving van de al bestaande regelgeving .
Maar hoe gaan wij dat nu doen als wij inderdaad gebrek aan inspecteurs hebben , geachte Europese Commissie ?
Kan de Commissie verzekeren dat richtlijn 93 / 75 betreffende de minimumstandaarden voor schepen die een Europese haven verlaten en gevaarlijke of vervuilende goederen vervoeren , in alle lidstaten juist wordt uitgevoerd ?
Dient de controle op die uitvoering niet te worden verscherpt ?
Zou het niet aan te bevelen zijn om op korte termijn , naar het voorbeeld van Rotterdam , volgens een puntensysteem te gaan controleren waarin bijvoorbeeld meegeteld worden de leeftijd van het schip , of het enkelwandig of dubbelwandig is , of het onder goedkope vlag vaart .
Kortom , prioriteit van controle voor oudere substandardschepen boven schepen die aan alle kwaliteitseisen voldoen .
De Erika is gebouwd bij een Japanse scheepswerf , enkelwandig .
Er varen op dit moment nog vier zusterschepen rond .
De bouw is destijds gestopt omdat het gevaar voor roestvorming extra groot was bij dit type schip .
Sommige van hen varen ook onder Maltese vlag .
Wachten wij op het volgende ongeluk .
Zouden er geen sancties moeten komen , zoals de commissaris zei , voor de classification society .
Rina is op dit ogenblik in opspraak .
Malta gaat de toetredingsonderhandelingen in .
Ik denk dat de Europese Unie Malta alleen maar kan toelaten als gegarandeerd wordt dat de Maltese vlag voortaan schadevrij zal varen .
Waarde collega ' s , ik zou het op prijs stellen als u zich beperkt , want we raken achter op schema , en dat gaat ten koste van het vragenuur voor vragen aan de Commissie .
Mijnheer de Voorzitter , vlak voordat ik naar deze zaal kwam , kreeg ik een e-mail met een zeer emotionele beschrijving van de situatie .
De e-mail was afkomstig van een Zweedse mevrouw , die besloten had om oudejaarsavond te vieren aan de Bretonse kust in plaats van bij haar familie thuis .
Net als honderden andere vrijwilligers had zij de ramp gezien , vogels gewassen en de rommel opgeruimd .
Degenen die hiervoor verantwoordelijk zijn , waren nergens aan de kust te bespeuren gedurende de avonden en nachten dat ze daar hadden moeten zijn .
Net als vele anderen vraag ook ik mij af waar de verantwoordelijken zijn .
Waar zijn de reders en degenen die de vervoersopdracht hebben gegeven , wanneer dit soort rampen plaatsvindt ?
Misschien is het op zijn plaats om na te denken over de oprichting van een gemeenschappelijke autoriteit ter bestrijding van milieurampen , die dit soort misdrijven kan aanpakken .
Het is niet de eerste keer dat wij te maken krijgen met olielozingen , of die nu opzettelijk plaatsvinden of niet .
( Spreekster wordt door de Voorzitter onderbroken ) Ik dank mevrouw Grossetête en haar collega ' s voor het indienen van deze ontwerpresolutie .
Aan de ramp met de Erika en de vervuiling met 10.000 ton olie die daar het gevolg van was , is ruime aandacht besteed in de Britse pers .
Groot-Brittannië en Frankrijk mogen dan de laatste tijd meningsverschillen hebben gehad , ik kan u verzekeren dat er in mijn land veel sympathie leeft voor de getroffenen .
De televisiebeelden van de schade aan uw kusten en de natuur , met name aan de vogelstand en de toch al dalende visstand , hebben herinneringen opgeroepen aan soortgelijke rampen in Groot-Brittannië , zoals die met de Torrey Canyon in 1967 .
Vele Britse vrijwilligers hebben hun hulp aangeboden .
Ik breng hulde aan de gezamenlijke inspanningen om de schade te herstellen .
Dit is duidelijk een probleem waar de hele kustlijn van de Europese Unie mee gemoeid is , en er zullen creatieve oplossingen gezocht moeten worden .
In plaats van de meest getroffen gebieden zelf op te laten draaien voor de gevolgen van dit soort rampen , samen met de verzekeringsmaatschappijen , zoals Lloyds of London , moeten we nieuwe technologie ontwikkelen waarmee we veel meer dan de huidige 10 % van de verloren olie kunnen terugwinnen .
Zolang de verzekeringsmarkt de rekening betaalt , is er weinig reden om daaraan te werken .
Uiteindelijk moet de rekening naar de vervuiler gaan .
Bovendien moeten we voortbouwen op de richtlijn van de Raad waarin sprake is van de toepassing van internationale normen voor de veiligheid van de scheepvaart en het voorkomen van vervuiling .
Wij moeten ervoor zorgen dat de voorgeschreven 25 % van de schepen die Europese havens aandoen ook daadwerkelijk geïnspecteerd wordt en dat die inspecties grondig worden uitgevoerd .
Voorts ben ik er op zich niet tegen dat de eigenaar van een schip zijn vaartuig laat registreren in het land van eigen keuze , maar ik vind wel dat de internationale regels strenger moeten worden toegepast .
In plaats van het varen onder goedkope vlag te verbieden , waarmee we het recht van elke soevereine staat zouden schenden over een eigen koopvaardijvloot te beschikken , moeten de scheepvaartautoriteiten van de lidstaten aan de hand van de Europese richtlijn van 1995 inzake haveninspecties meer effectieve sancties invoeren voor landen die hun internationale verdragsverplichtingen niet nakomen .
Ik hoop echt dat de Commissie en de Raad deze mogelijkheden grondig zullen onderzoeken , vooral tijdens het Franse voorzitterschap later in het jaar .
Ook hoop ik van ganser harte dat het Parlement deze resolutie zal steunen .
Mijnheer de Voorzitter , het is bijna angstaanjagend dat wij het hier vandaag opnieuw over een ongeluk moeten hebben dat door mensenhand en gebrek aan verstand en niet door natuurgeweld is veroorzaakt .
Dat is de afgelopen tien jaar helaas regelmatig voorgekomen .
De getroffenen wachten buiten .
Zij willen een antwoord .
Zij willen geen beloftes meer die wij toch niet nakomen ; zij willen geen inspanningen die niets opleveren .
De mensen vragen terecht of hun regio nu definitief verloren is , en wie voor nieuwe banen zal zorgen .
Wanneer zullen de schuldigen eindelijk begrijpen dat voorzichtig omgaan met onze natuurlijke hulpbronnen geen hobby is of een nieuwe baan , maar een uitdaging voor heel de Europese Gemeenschap .
Mevrouw Palacio , daarom ben ik ingenomen met uw actieplan .
Voorkomen is beter dan genezen , maar ook dat laatste moet vakkundig gebeuren .
De inzet van het Duitse polyvalente schip Neuwerk - het ligt vlak voor mijn deur in Cuxhaven - was een staaltje van snelle Europese burenhulp .
Ik dank iedereen voor zijn inspanningen .
Er is weliswaar waardevolle ervaring opgedaan , maar tevens is gebleken dat wij met de modernste techniek alleen niet kunnen volstaan om zulke milieurampen de baas te worden .
Wij dringen dus terecht aan op betere controles , sancties en preventieve maatregelen .
Sedert bijna tien jaar ijver ik hier in het Parlement voor een Europese milieukustwacht .
Het thema is nog altijd actueel .
Ik zal mij blijven inspannen en zal samen met anderen voor verbetering en waterdichte concepten in het kader van een Europese of internationale samenwerking blijven ijveren .
Mijnheer de Voorzitter , in de eerste plaats wil ik de verschillende fracties van harte gelukwensen met hun initiatieven .
Ik wil niet alleen mevrouw Grossetête en de Fractie van de Europese Volkspartij en Europese Democraten bedanken , maar ook de heer Wurtz en de Confederale Fractie Europees Unitair Links / Noords Groen Links , die om dit debat verzocht hebben .
Wij hebben daardoor een goede en belangrijke discussie kunnen voeren .
Ik ben van plan om voor eind maart een mededeling in te dienen , en mogelijkerwijs zal ik daarin al voorstellen doen voor wijziging van enkele concrete richtlijnen , zodat de discussie daarover in de Raad en in het Parlement kan beginnen .
Ik denk dat het hier niet alleen om een milieuprobleem gaat .
Dit is weliswaar een ernstig milieuprobleem , maar tevens een enorm sociaal probleem .
Deze kuststreken worden bevolkt door mensen die afhankelijk zijn van de visserij en de schelpdiervisserij , van dienstverlening en toerisme .
Het zijn kwetsbare gebieden , niet alleen vanuit milieuoogpunt , maar ook uit het oogpunt van de sociale ontwikkeling en het ruimtelijk evenwicht .
Wij moeten daarom al het mogelijke doen om herhaling van een dergelijke situatie te voorkomen .
Mevrouw Roth-Behrendt zei dat er nooit iets is ondernomen .
Ik denk dat de Commissie voorheen wel degelijk iets heeft ondernomen , maar er moet natuurlijk nog veel meer gebeuren .
Dat wordt bewezen door de Amerikanen , die na de ramp met de Exxon Valdez binnen een jaar een zeer strikte en bikkelharde wetgeving hebben ingevoerd .
Er is reeds gewezen op het gevaar dat schepen die niet welkom zijn in Amerikaans havens , naar Europa uitwijken .
In Europa werken wij sedert 1994 of 1995 , maar vooral sedert de laatste paar jaar , serieus aan een wetgeving ; na de ongelukken met de Amoko Cadiz , de Urquiola - die in 1976 voor de Spaanse kust verging - , de Torrey Canyon - ook in 1976 - en talrijke andere gevallen .
De laatste paar jaar is vooral aangedrongen op de veiligheid van het passagiersvervoer .
Dat is een feit .
Naar mijn mening moet er nu dringend een reuzenstap voorwaarts worden gezet om het hoofd te bieden aan de nieuwe problemen , die mede door de Amerikaanse wetgeving worden veroorzaakt .
Daarbij moet de nadruk liggen op de veiligheid bij het vervoer van gevaarlijke stoffen over zee .
Geachte afgevaardigden , ik heb verwezen naar een aantal kwesties die wij , zo u wilt , nader kunnen onderzoeken in een specifiek hiervoor bedoelde commissie , of anders bij indiening van mijn concrete voorstellen in de komende maanden .
Nogmaals , mijn streven is dat wij tegen eind maart hierover met elkaar in gesprek kunnen gaan .
Dan vindt er bovendien een ministerraad plaats .
Vanzelfsprekend streef ik er tevens naar om nog voor het einde van het Portugese voorzitterschap concrete teksten klaar te hebben voor bespreking .
De goedkope vlaggen zijn een probleem , maar niet het enige probleem .
Roemenië heeft geen goedkope vlag , maar schepen die onder Roemeense vlag varen , vertonen bij inspecties bijzonder veel mankementen - meer dan schepen met een goedkope vlag .
Malta en Cyprus hebben een toetredingsverzoek gedaan .
We moeten streng zijn op dit punt , en er wordt over onderhandeld .
We zullen door deze kwestie worden gedwongen de scheepvaartregisters van de Europese Unie te herzien , en opnieuw te spreken over een communautair scheepsregister .
Dat is een bekend probleem en dat zal vast weer de kop op steken .
Ik heb daar weliswaar een hard hoofd in , maar de registers van de lidstaten van de Europese Unie moeten in ieder geval worden herzien .
Controle speelt natuurlijk een sleutelrol .
Daarbij moeten wij eerst bekijken hoe de reeds bestaande wetgeving functioneert .
De heer Hatzidakis zei dat al .
Uit de informatie die de diensten van de Commissie mij hebben verstrekt , blijkt dat de toepassing van de bestaande wetgeving in veel lidstaten tekortschiet door gebrek aan mankracht , middelen en inspecteurs .
Het probleem is niet zozeer dat maar 25 % van de schepen wordt gecontroleerd , maar hoe die schepen worden geselecteerd .
Dat zouden schepen moeten zijn met een verhoogd risico vanwege leeftijd , of schepen waarvan men weet dat hun vlag extra risico ' s met zich meebrengt .
Helaas wordt die 25 % vol gemaakt met vlaggen waarvan bekend is dat ze waarschijnlijk aan alle eisen voldoen : daardoor verlopen inspecties sneller en is het werk eenvoudig .
In plaats van regels te wijzigen , moeten er dus veeleer maatregelen worden genomen voor controle op hetgeen nu al gedaan wordt .
Wel moeten er bij inspecties enkele aanvullende eisen worden gesteld , vooral in verband met de ouderdom van schepen .
Dat brengt mij weer bij SOLAS ( het Verdrag voor de beveiliging van mensenlevens op zee ) , en MARPOL ( het Internationaal Verdrag ter voorkoming van verontreiniging door schepen ) .
Deze twee verdragen van de Internationale Maritieme Organisatie zullen te zijner tijd verplicht moeten worden gesteld in alle lidstaten van de Unie , evenals de controle op de uitvoering ervan .
Wat de kwestie van EU-inspecteurs betreft , denk ik dat het subsidiariteitsbeginsel voldoende reden is om de inspecties door de lidstaten te laten uitvoeren .
Daarmee is overigens niet gezegd dat de Commissie niet moet controleren of de lidstaten zich naar behoren van hun taak kwijten .
Tenslotte wil ik op nogmaals op het punt van de aansprakelijkheid terugkomen .
In de eerste plaats denk ik dat de maximumbedragen vergelijkbaar moeten zijn met de Amerikaanse .
Wij hebben een limiet van 180 miljoen dollar bepaald , terwijl men in de Verenigde Staten een plafond heeft van 1 miljard dollar voor betaling van schadevergoedingen .
Ik denk dat we het huidige bedrag moeten verhogen , zodat het in de buurt komt van het Amerikaanse niveau .
In de tweede plaats denk ik dat de verzekerde bedragen van schepen en de aansprakelijkheid van reders moeten worden herzien .
Ook degenen die de schepen huren , de eigenaars van de lading , moeten een deel van de verantwoordelijkheid dragen .
Zolang de eigenaars van lading niet aansprakelijk kunnen worden gesteld , geachte afgevaardigden , kunnen dergelijke problemen volgens mij niet definitief worden afgehandeld .
Hier wil ik het bij houden .
Wij zullen nog gelegenheid hebben om hier verder op in te gaan .
Ik wil u bedanken voor uw bijdragen , die allemaal zeer nuttig en steekhoudend waren .
Ik sluit me graag aan bij een van de sprekers , die zei dat het niet zover mag komen dat we over een jaar , of over twee of drie jaar , weer tegen elkaar moeten zeggen dat we niet hebben gedaan wat we hadden moeten doen .
Ik heb dit onderwerp met de andere commissarissen besproken , en ik kan u zeggen dat de Commissie bereid is om het Parlement en de Raad de wettelijke maatregelen , de wijzigingen en de richtlijnen voor te stellen die nodig zijn om de veiligheid op het hoogst mogelijke peil te brengen .
De rest is afhankelijk van de politieke wil van dit Parlement - en ik stel vast dat ik daar op mag rekenen - en van de Raad .
Dank u wel , mevrouw de commissaris .
Uw bereidwilligheid is ons zeker niet ontgaan .
Overeenkomstig artikel 37 , lid 2 van het Reglement , heb ik acht ontwerpresoluties ontvangen ter afsluiting van dit debat over de verklaring van de Commissie .
Het debat is gesloten .
De stemming vindt donderdag om 12.00 uur plaats .
 
Noodweer in Europa Aan de orde is de verklaring van de Commissie over het noodweer in Europa .
Ik geef het woord aan commissaris Barnier .
Mijnheer de Voorzitter , geachte afgevaardigden , u heeft het zojuist gehad over de gevolgen voor mens , milieu en samenleving van de olievlek die de Franse kust voor de zoveelste keer getroffen heeft .
Nu hebben wij vandaag ook nog de gelegenheid om een debat te voeren - en dit verheugt mij persoonlijk bijzonder - over de gevolgen van een historische storm , van een ware wervelstorm die bijna op hetzelfde moment niet alleen Frankrijk , maar ook de Bondsrepubliek Duitsland en Oostenrijk heeft getroffen .
Dames en heren , het gaat bij dit soort ongelukken en extreme weersomstandigheden niet alleen om de schade aan milieu en eigendom .
Het gaat ook om mannen en vrouwen , zoals mevrouw Loyola de Palacio net heeft opgemerkt en zoals ik zelf kan getuigen .
Het gaat om families die voor lange tijd volkomen ontredderd , getraumatiseerd en ontmoedigd zullen zijn , en waarvan de zwaksten zelfs tot wanhoop worden gedreven .
Het lijkt me goed hier vandaag een Europese solidariteit tot uiting te brengen .
Dit moet niet alleen een morele solidariteit zijn , maar vooral ook een menselijke solidariteit .
Daarom wil ik ook namens heel ons college uiting geven aan onze solidariteit , en vooral ook namens mijn collega ' s , die hun herkomst en nationaliteit niet verloochenen , zoals Franz Fischler uit Oostenrijk , Michaele Schreyer en Günther Verheugen uit Duitsland , en Pascal Lamy en ikzelf uit Frankrijk .
Wij scharen ons met onze solidariteit aan bij de nationale overheden van de getroffen landen en bij de geweldige golf van edelmoedigheid en vrijwillige hulp die op gang werden gebracht .
Nu wij het over Europa hebben , wil ik tevens hulde brengen aan de spontane hulp van vrijwilligers van openbare elektriciteitsmaatschappijen , telefoonmaatschappijen , brandweerkorpsen en straten- en wegendiensten die uit heel Europa spontaan naar de getroffen gebieden zijn gegaan om de wegen vrij te maken en de elektriciteitsvoorziening en telefoonverbindingen te herstellen .
In sommige delen van Frankrijk zijn er gezinnen die pas sinds gisteren of eergisteren weer telefoon en elektriciteit hebben .
Op verzoek van voorzitter Prodi heeft de Commissie tijdens haar eerste vergadering van dit jaar een gedachtewisseling gehouden over dit thema .
Ik zal u vertellen wat de resultaten zijn van onze interne werkzaamheden .
Ons doel was als Unie , met de ter beschikking staande reglementaire en budgettaire middelen , een optimale bijdrage te leveren aan het herstel van de schade aan economie , maatschappij en cultureel erfgoed .
Dames en heren , de Commissie zal alles in het werk stellen om de getroffen lidstaten bij hun wederopbouw te ondersteunen en hulp te bieden aan de getroffenen , aan zowel burgers als bedrijven .
Zij zal de inspanningen van de nationale en regionale overheden aanvullen .
U weet dat de Commissie over meerdere instrumenten beschikt die deze wederopbouw kunnen begeleiden , en wij zijn ook van plan die te gebruiken .
Ook hier zijn van plan te handelen met dezelfde vastberadenheid als die sprak uit de woorden van mevrouw Loyola de Palacio , toen zij het had over de lessen die wij uit de ramp met de Erika moeten trekken .
Met betrekking tot het structuurbeleid zal ik persoonlijk bestuderen hoe gebruik kan worden gemaakt van de nieuwe generatie strategieën voor economische ontwikkeling , voor de komende zeven jaar .
Ook zal ik nagaan hoe de financiële middelen die reeds zijn toegekend , met name voor omschakeling van plattelands- , industrie- , stads- en visserijgebieden , kortom voor alle gebieden onder doelstelling 2 , voor deze heropbouw kunnen worden ingezet .
De Commissie heeft een besluit genomen over de gebiedsindeling onder doelstelling 2 na overleg met de diverse regeringen .
Voor Duitsland is de beslissing van de Commissie in december gevallen , en vandaag heeft zij een besluit genomen over de doelstelling 2-kaart voor Luxemburg , Zweden , Frankrijk en Oostenrijk .
Frankrijk , waar de schade objectief gezien het grootst is , beschikt in het kader van de nieuwe doelstelling 2 over een totaal van 5,4 miljard euro kredieten voor de periode 2000-2006 .
Uit een eerste analyse door de diensten van de Commissie blijkt dat met een financiële toelage op basis van bevolkingsaantallen 70 % van de door de storm getroffen bevolking in aanmerking komt voor steun onder doelstelling 2 .
De 69 getroffen Franse departementen zouden dus ongeveer 4,1 miljard euro ontvangen in de komende zeven jaar .
Voor Duitsland en Oostenrijk gaat het om respectievelijk 3 miljard en 600 miljoen euro .
Ik wil u er verder op wijzen dat de getroffen gebieden die niet op de nieuwe kaarten staan - en die zijn er helaas - die dus niet in aanmerking komen voor doelstelling 2 , maar die volgens de vorige gebiedsindeling wel onder doelstelling 2 en doelstelling 5b vielen , in de nieuwe programmaperiode bij wijze van overgang eveneens over kredieten kunnen beschikken .
Ik wil hier dus duidelijk zeggen dat de structuurfondsen een belangrijke bijdrage kunnen leveren aan de economische heropbouw van de getroffen gebieden .
Het gaat hier uiteraard niet om noodhulp - u weet trouwens heel goed dat de bescheiden middelen die op de Europese begroting stonden voor noodhulp , twee jaar geleden zijn geschrapt - maar om herstelwerkzaamheden , om duurzame heropbouw in het kader van reeds in voorbereiding zijnde programma ' s , en dat is volgens mij het voornaamste .
U weet dat de lidstaten beslissen over de programmering en de prioriteiten en dat dus iedere regering afzonderlijk haar prioriteiten moet vaststellen en haar keuzes moet maken binnen de zojuist door mij aangegeven lijnen .
Het zal daarbij waarschijnlijk om nieuwe prioriteiten gaan , waarin rekening wordt gehouden met de storm en de olievlek .
De regeringen van de betrokken landen dienen te beslissen over de verdeling van de communautaire financiële steun over de gebieden die in aanmerking komen voor de structuurfondsen , en zij zijn dus degenen die concrete maatregelen op dit terrein zullen voorstellen aan de Commissie .
Ik zal u een concreet voorbeeld geven .
Al deze programma ' s kunnen financieel bijdragen tot de heropbouw van de getroffen gebieden , in welk opzicht dan ook : historisch en cultureel erfgoed , bedrijvencentra , industrieterreinen , wegen voor het vervoer van grondstoffen en producten , koopvaardij- en jachthavens , vliegvelden voor zaken- en toeristisch verkeer , productie-investeringen in de industrie , steun aan bedrijven , historisch en cultureel erfgoed met toeristische waarde en opleiding van gekwalificeerd personeel met steun van het Europees Sociaal Fonds .
De Commissie staat dus volledig ter beschikking van alle lidstaten om de programmering zo goed en zo efficiënt mogelijk bij te stellen .
Dit geldt trouwens net zo zeer voor landen die getroffen zijn door andere stormen , zoals Denemarken , het Verenigd Koninkrijk en Zweden begin december .
Ik weet dat het Parlement in dit verband op 16 december jongstleden al een resolutie had aangenomen .
Dit alles geldt ook voor Griekenland , waar ik twee keer op bezoek ben geweest .
Dat land heeft af te rekenen met de gevolgen van de aardbeving van begin september .
Hier gaat het om doelstelling 1 van het Cohesiefonds .
Dames en heren , mijn collega Franz Fischler volgt dezelfde aanpak voor de plattelandsontwikkeling .
Na de hervorming van het gemeenschappelijk landbouwbeleid die uw Parlement vorig jaar heeft goedgekeurd , kunnen voor het eerst maatregelen voor plattelandsontwikkeling op heel het grondgebied van de Unie in aanmerking komen voor cofinanciering door het Europees Oriëntatie- en Garantiefonds voor de Landbouw , afdeling Garantie .
Op die manier zal Frankrijk 760 miljoen euro per jaar steun ontvangen , Duitsland 700 miljoen euro en Oostenrijk 423 miljoen .
Deze steun is beschikbaar voor de getroffen gebieden en daarop zijn niet de beperkingen van toepassing die ik noemde voor de gebiedsindeling van doelstelling 2 .
Ik zal u enkele maatregelen noemen die in aanmerking komen voor bijdragen uit het EOGFL-Garantie : herstel van het productiepotentieel in land- en bosbouw , herbebossing , herstel van plattelandswegen en van preventie- en beschermingsinfrastructuur , zoals dijken en waarschuwingssystemen .
In dat verband is de meest specifieke probleemsector die van het hout , omdat die bijzonder zwaar getroffen is door het stormweer .
Wij zullen alle aandacht aan de houtsector besteden , zowel uit economisch oogpunt als uit oogpunt van het milieu .
Ik wijs erop dat de Unie zonodig ook met het EOGFL bij kan dragen aan de financiering van opslag van hout .
Ook voor de visserij bestaat er de mogelijkheid tot cofinanciering via de instrumenten van het structuurbeleid .
Op die manier krijgt Frankrijk toegang tot 225 miljoen euro voor de periode 2000-2006 .
Met communautaire middelen kunnen we dus bijdragen aan de schadeloosstelling van vissers en eigenaren van vissersschepen die door onvoorziene gebeurtenissen gedwongen zijn hun activiteiten te onderbreken , en dit voor een maximale duur van twee maanden per jaar .
Verder valt nog te denken aan het Financieringsinstrument voor de Oriëntatie van de Visserij , voor zover het klassieke investeringen betreft .
Daarbij denk ik aan uitrusting voor de visteelt , gemeenschappelijke uitrustingen , herstructurering , inrichting van installaties voor de viskweek , uitrusting van visserijhavens of modernisering van vissersschepen .
Ik heb hierover al met Franz Fischler van gedachten gewisseld .
Tot slot onderstreept de Commissie dat overheidssteun van de lidstaten voor het herstel van door natuurrampen of andere uitzonderlijke gebeurtenissen veroorzaakte schade beschouwd kan worden als niet in strijd zijnde met de interne markt .
Ik heb dit uiteraard besproken met de diensten van mijn collega Mario Monti , en kan u mededelen dat de Commissie zulke steun kan toestaan .
Er kunnen dus verschillende maatregelen genomen worden , ook bijvoorbeeld in de energiesector , in het kader van de trans-Europese energienetwerken .
Ik weet dat er bij het transport van energie veel problemen bestaan , vooral bij het transport van stroom onder zeer hoge spanning .
Niettemin is voorkomen veel goedkoper dan genezen , zoals een van u gezegd heeft en zoals ik ervaren heb tijdens mijn recente ambtsperiode als minister van milieu in de Franse regering , waar ik mij heb ingezet voor het ondergronds aanleggen van hoogspanningsleidingen .
Ik zou dus graag willen dat de lidstaten , daar waar technisch mogelijk , hun telegraaf- , telefoon- en elektriciteitsleidingen gingen ingraven .
Wij zullen hen daartoe aanmoedigen .
Dit is wat ik te zeggen had over de communautaire instrumenten , geachte afgevaardigden .
Er bestaan dus talrijke verschillende , concrete invalshoeken voor het treffen van maatregelen .
De Europese Unie doet niet alles en zal ook niet alles doen .
Zij kan echter wel veel doen , op voorwaarde dat we de beschikbare instrumenten ook daadwerkelijk inzetten , dat u daarom vraagt en dat de lidstaten na het stormweer hun prioriteiten vaststellen en hun keuzes maken .
Het is dus erg belangrijk dat het Parlement en de Commissie deze concrete solidariteitsbetuiging en deze informatie doorspeelt aan alle betrokken partners , aan alle betrokken en getroffen personen .
Ik doe dit , geachte afgevaardigden , vanaf deze week ook persoonlijk .
Ik bezoek overmorgen twee Franse departementen die bijzonder zwaar getroffen zijn door het stormweer : Charente-Maritime , dat zowel de stormen als de olievlek te verwerken heeft gekregen , en Creuse .
Ik zal daar ook melding maken van de vandaag genomen beslissing inzake doelstelling 2 .
Morgen , 19 januari , gaat mijn collega Michaele Schreyer naar een van de zwaarst getroffen gebieden in Duitsland , het Zwarte Woud , in de deelstaat Baden-Württemberg .
Ik dank u voor uw begrip en wil mijn uiteenzetting graag besluiten , mijnheer de Voorzitter , met een thema dat mij na aan het hart ligt .
Het gaat hierbij om een van de lessen die we kunnen trekken uit dit soort rampen die vaak , zij het dan niet altijd , door de natuur worden veroorzaakt .
We zijn ervan overtuigd dat dit soort rampen binnen onze Unie de behoefte doet toenemen aan een betere coördinatie van de nationale middelen voor schadeherstel , dringende hulpverlening of bescherming van de burgerbevolking .
De Commissie beschikt al over een coördinatie-eenheid voor de bescherming van de burgerbevolking .
Daar is collega Margot Wallström verantwoordelijk voor .
Deze eenheid heeft trouwens goed werk geleverd bij de olieramp toen we op zoek gingen naar schepen , hulpmiddelen om de stranden te beschermen en machines om de besmeurde vogels zoveel mogelijk schoon te maken .
Niet iedereen weet dat daarbij middelen zijn ingezet afkomstig uit elf landen , en ik neem mijn pet af voor dit blijk van spontane solidariteit tussen alle landen van Europa .
Niettemin vind ik dat we verder moeten gaan .
Voorzitter Prodi , Margot Wallström en ikzelf zijn van oordeel dat we systematischer moeten werken aan een Europese dienst voor rampenbestrijding .
Die zou gebruik moeten kunnen maken van bestaande nationale diensten en gespecialiseerde eenheden - brandweer , inentingsploegen , bescherming burgerbevolking , lawinehonden en nog veel meer - waarvan de leden in eigen land gemeenschappelijke opleidingen en trainingen zouden kunnen volgen en die waar nodig gemobiliseerd zouden kunnen worden binnen de Europese Unie , zoals we gezien hebben bij het recente stormweer of bij de aardbeving in Griekenland , maar ook daarbuiten , zoals in Turkije , Zuid-Amerika en Midden-Amerika na de bekende tragische gebeurtenissen daar .
De eigenlijke vraag is of het niet nuttig zou zijn een heuse Europese dienst voor de bescherming van de burgerbevolking op te richten .
Zoiets staat op dit moment nog ver van ons af , zelfs al heeft de Europese Raad van Helsinki een stap in die richting gezet en al werken de diensten van Margot Wallström aan een ruimere rol voor de bestaande task force .
Op dit ogenblik beschikt de Commissie natuurlijk noch over mensen en materieel , noch over financiële middelen om een dergelijke taak op zich te nemen .
Samen met Margot Wallström en onder toezicht van voorzitter Romano Prodi moeten wij nu echter lering gaan trekken uit deze opeenvolging van rampen , al of niet van natuurlijke oorsprong , en uit de daaruit voortvloeiende dramatische gevolgen .
Als wij dit idee efficiënt uitwerken , zal daar helder politiek signaal van uitgaan .
Dan zou een dergelijke dienst een symbool kunnen worden van de Europese Unie zoals ons die voor ogen staat .
Ik zal van mijn kant binnen de Commissie alles in het werk stellen om dit idee , dat een van de lessen uit de rampen is , hard te maken .
Mijnheer de Voorzitter , de laatste dagen van 1999 zijn weggeblazen door een ongekend krachtige storm die voornamelijk Frankrijk heeft getroffen , maar ook Duitsland , Spanje , Groot-Brittannië en Zwitserland .
Er vallen helaas meer dan 100 doden te betreuren , waarvan 88 in Frankrijk .
Het aantal menselijke slachtoffers is enorm hoog , de materiele schade al evenzeer : openbare voorzieningen en particuliere eigendommen zijn vernield of ernstig beschadigd ; miljoenen huishouden zijn verstoken geweest van elektriciteit , telefoon of stromend water ; economische activiteiten zijn stilgevallen .
Alleen al in Frankrijk schatten de verzekeraars de schade op 35 tot 40 miljard franc , 5 tot 6 miljard euro .
Deze ongekend zware natuurramp heeft alle beschikbare krachten op de been gebracht en heeft een golf van solidariteit veroorzaakt , zowel binnen als buiten de grenzen van de Unie .
Daarom wil ik iedereen bedanken die zijn handen zich ter beschikking heeft gesteld van hulpdiensten , plaatselijke overheden en nutsbedrijven die overrompeld waren door de omvang van de ramp .
Ik dank iedereen uit de grond van mijn hart voor deze kostbare hulp .
Toen het ergste voorbij was , toen de belangrijkste voorzieningen in onze dorpen en steden weer werkten , ben ik me gaan afvragen - en ik vraag de Commissie en de Raad hetzelfde te doen - of het geen zin had op de begroting van de Unie opnieuw kredieten op te nemen voor rampenbestrijding , teneinde aan dit soort situaties het hoofd te kunnen bieden .
De risico ' s die verbonden zijn met uitzonderlijke weersomstandigheden mogen niet worden genegeerd , en gezien de gevolgen van dit soort rampen en het snelle ingrijpen dat zij vereisen , denk ik dat het goed zou zijn als de Unie zichzelf opnieuw middelen zou verschaffen voor rampenbestrijding .
Dit soort noodhulp , dat vroeger wel bestond , zou dan ook niet onderworpen moeten zijn aan de strenge regels van de structuurfondsen .
Ik ben het ook eens met het voorstel van commissaris Barnier om geleidelijk een Europese dienst voor de bescherming van de burgerbevolking in te voeren .
U heeft dat al enkele maanden geleden geopperd en we hebben het er al over gehad , mijnheer de commissaris , ten tijde van de aardbevingen .
Het is zo klaar als een klontje dat het antwoord op de vraag of er opnieuw een Europees rampenfonds moet komen , ja luidt .
Vervolgens wilde ik het hebben over de enorme problemen van een bedrijfstak die bijzonder zwaar getroffen is door deze storm : de bosbouw .
Door de ravage die het noodweer heeft aangericht in de bossen , kan deze sector nog maar amper werken .
U moet goed begrijpen dat een bos niet alleen mooi staat in het landschap of waardevol is voor het milieu , het maakt in bepaalde gebieden ook deel uit van een bedrijfstak van sociaal-economisch belang waar terdege rekening mee moet worden gehouden .
De storm heeft in Frankrijk 120 miljoen kubieke meter hout geveld .
Voor de producenten is dat ongeveer evenveel als drie volledige jaaroogsten .
De gevolgen zijn onmiddellijk voelbaar .
Er zijn bosbouwers die alles kwijt zijn .
Hele percelen zijn vernield , wat over een paar weken brandgevaar en andere veiligheidsproblemen gaat opleveren .
De prijs is al ingestort door het enorme houtaanbod en de verzadiging van de markt .
De infrastructuur krijgt het zwaar te verduren door het ongewoon drukke vrachtverkeer dat nodig is om de gevelde bomen af te voeren .
Gezien deze omstandigheden moet de toegang tot de bospercelen dringend hersteld worden , moeten gronden weer in orde gebracht worden en moeten er technische oplossingen gevonden worden om opslagplaatsen in te richten en de houtprijs op peil te houden .
Op termijn moet herbebossing met alle middelen bevorderd worden .
Er moet dus een hele reeks maatregelen genomen worden en ik ben opgetogen over de opmerkingen van de commissaris , aangezien niet alles in aanmerking komt voor steun onder doelstelling 2 .
Ook de Médoc komt bijvoorbeeld niet in aanmerking , mijnheer de commissaris , en ik hoop dan ook dat het EOGFL in dit geval de plaats kan innemen van doelstelling 2 .
Mijnheer de Voorzitter , mijnheer de commissaris , geachte collega ' s , de ongekend felle stormen die enkele delen van Europa hebben getroffen , mogen door ons Parlement niet beschouwd worden als een eenmalige , uitzonderlijke , zij het dan dramatische gebeurtenis .
Integendeel , deze stormen en hun gevolgen vormen een zeer belangrijke politieke gebeurtenis .
Waarom ?
Waarom is dit geen uitzonderlijke gebeurtenis ?
Om te beginnen weten wij tegenwoordig dat dit soort weerfenomenen nooit helemaal onvoorspelbaar is .
We weten nu dat dit soort stormen vaak te maken heeft met klimaatverandering , met het broeikaseffect dus , en onze medeburgers verwachten van de Europese Unie dan ook een strategie om dit soort fenomenen te bestuderen en te voorspellen .
Maar los daarvan gaat het hier - en dit is de reden waarom ik spreek van een politieke gebeurtenis van ongekende betekenis - om het vermogen van Europa te zijn wat het zegt te zijn : een Europa dat dicht bij zijn burgers staat .
Dit betekent natuurlijk dat wij met kracht onze solidariteit moeten betuigen met degenen die getroffen zijn door de storm , aan families die dierbaren hebben verloren - er zijn minstens 90 doden gevallen door deze storm - aan vakmensen die hun werktuig hebben verloren , aan boeren die in luttele ogenblikken de vrucht van jaren noeste arbeid verloren zagen gaan , en aan iedereen die de eeuwwisseling in de kou en bij kaarslicht heeft moeten doorbrengen .
Ik ben dan ook blij met de inspanningen die de verschillende fracties de laatste dagen hebben ondernomen om een gezamenlijke resolutie op te stellen die naar ik hoop morgen zal worden aangenomen .
Behalve woorden moet deze solidariteit natuurlijk ook concrete en omvangrijke financiële steun omvatten waarmee de getroffen economische sectoren en de vernielde communicatienetten weer kunnen worden opgebouwd , waarmee de bevolking gewoon weer fatsoenlijke levensomstandigheden kan worden geboden .
De boodschap dat een deel van de getroffen gebieden in aanmerking komt voor steun uit de structuurfondsen en dat alles in het werk zal worden gesteld om die middelen zo snel mogelijk vrij te maken , is niet in dovemansoren gevallen .
Het spijt mij echter te moeten zeggen dat dit niet voldoende is .
Dit is niet voldoende , want als deze kredieten niet worden verhoogd en enkel worden gebruikt voor schadeherstel , gaat dit ten koste van de investerings- en ontwikkelingsprojecten die voor de lange termijn gepland waren .
Deze aanpak lijkt me vooral onaanvaardbaar vanuit het standpunt van onze Europese politieke verantwoordelijkheid tegenover de publieke opinie .
Onze medeburgers begrijpen niet waarom de Europese Unie wel op uitzonderlijke basis en met grote spoed grote bedragen kan vrijmaken om landen buiten haar grenzen te helpen die het slachtoffer zijn geworden van een natuurramp , ook al is die hulp volkomen legitiem .
Als we daarom willen dat onze medeburgers Europa niet zien als een apparaat dat alleen maar ingewikkelde en pietluttige voorschriften produceert , moeten we daar iets aan doen .
We moeten een nieuwe post op de begroting zetten waarmee we noodhulp kunnen leveren .
Wij hebben verder gezien hoe groot de inzet van mensen , technici en middelen uit heel Europa was en daarom moeten we beslist helpen bij de totstandkoming van een Europese dienst voor de bescherming van de burgerbevolking .
In de nood leert men zijn vrienden kennen en leert men hun solidariteit waarderen , en ik geloof dat dat de prijs is die we voor de opbouw van Europa moeten betalen .
Mijnheer de commissaris , ik dank u voor uw woorden en vooral voor uw zeer concrete voorstellen in verband met de getroffenen .
Zij verwachten heel veel van de Europese Unie .
Zij verwachten vooral hulp en wij kunnen hun die bieden .
Ik van mijn kant heb u in de eerste dagen na deze vreselijke storm een brief gestuurd met het verzoek de Franse overheid te vragen de kaart van de gebieden die in aanmerking komen voor doelstelling 2 bij te tekenen , zodat alle getroffen gebieden van doelstelling 2 konden profiteren .
Ik geloof dat dat inderdaad gebeurd is , want u heeft het er verder niet over gehad .
Wie niet binnen een gebied zit dat onder doelstelling 2 valt , zal hemel en aarde moeten bewegen om hulp te krijgen , zoals wij allen weten .
We kunnen dit probleem dus maar beter meteen aanpakken .
U weet ook dat dit niet alleen een probleem voor de korte termijn is , maar ook voor de middellange en de lange termijn .
Ik verklaar mij nader .
Ik was in Lotharingen toen deze vreselijke storm losbarstte .
In de bossen is 20 % van de loofbomen ontworteld .
Voor gemeenten die voor een groot deel van de bosbouw leven is die 20 % een enorm verlies .
Een boom doet er , zoals wij allen weten , 150 tot 200 jaar over voor hij volwassen is .
Het verlies van deze gemeenten strekt zich dus niet uit over een , twee of vijf jaar , maar over veel meer tijd .
De betrokken gemeenten schatten dat het 40 jaar zal duren .
Ik geloof dan ook dat het erg moeilijk wordt om hun inkomensverlies te compenseren met subsidies .
Ik denk dat we dit in ons geheugen moeten prenten en er rekening mee moeten houden in ons toekomstige beleid .
De problemen van de houtsector zijn inderdaad verschrikkelijk complex .
U heeft bijvoorbeeld geopperd dat er geld moet vrijkomen voor de opslag van hout , omdat de prijs in stand moet worden gehouden .
Aan de andere kant zullen gemeenten die niet door de storm zijn getroffen er wel de gevolgen van ondervinden , aangezien de Franse nationale dienst voor bosbeheer besloten heeft het kappen van hout voor vier jaar te bevriezen .
Gemeenten die niet getroffen zijn , zullen dus toch inkomsten moeten derven .
U ziet dat het probleem buitengewoon ingewikkeld is , en ik dank de Commissie dat ze de situatie zo grondig mogelijk wil analyseren .
Verder wil ik uw aandacht vestigen op het feit dat er weliswaar sprake is van een economische ramp , maar dat de echte milieurampen nog moeten komen .
U heeft het zelf gezegd , mijnheer de commissaris , dit soort rampen en dit soort stormen heeft niet altijd een natuurlijke oorzaak , en wij geloven dat dit de eerste tekenen zijn van een verandering in het klimaat .
Daarom moeten we hier rekening mee houden in ons beleid .
Mijnheer de Voorzitter , mijnheer de commissaris , Frankrijk is de klap van deze vreselijke ramp , die aan tientallen mensen het leven heeft gekost , nog altijd niet de boven .
Geen enkele bedrijfstak is gespaard gebleven .
Wegen , vliegvelden , spoorwegen , havens , hoogspanningsleidingen , telefoonleidingen , huizen , schoolgebouwen , historische monumenten en uiteraard de landbouw , alles is beschadigd en in veel streken zijn de bossen totaal vernield .
Hoewel de bevolking op de zwaarst getroffen plaatsen getraumatiseerd is , is niemand bij de pakken blijven neerzitten .
Vanaf de eerste dagen is er een geweldige golf van solidariteit en gulheid op gang gekomen en deze duurt nog steeds voort .
Politici , gemeenteambtenaren , burgers uit de rest van Frankrijk en uit heel Europa hebben zich gemeld om hulp te bieden .
Ik wil hier vooral hulde brengen aan de medewerkers van de openbare nutsbedrijven die een tomeloze inzet hebben betoond met als enig doel de getroffenen te helpen en te zorgen dat iedereen weer normaal gebruik kon maken van elektriciteit , vervoer , telefoon en andere voorzieningen .
In deze moeilijke tijden hebben de openbaar nutsbedrijven laten zien hoe efficiënt zij kunnen optreden .
Daarmee hebben wij eens te meer bewezen hoe onmisbaar zij zijn in ons maatschappelijk bestel .
Dit stemt volgens mij tot nadenken .
Het proces van deregulering en privatisering moet een halt worden toegeroepen , en uiteraard moeten we doorgaan met het verzorgen van de wonden die deze noodsituatie heeft geslagen , de heropbouw voorbereiden en lering trekken uit deze uitzonderlijke catastrofe .
De woorden van commissaris Barnier zijn bij mij niet in dovemansoren gevallen .
Ik ben opgetogen over zijn voorstellen , alleen zou ik de dringende behoeften en de langetermijnplanning niet afzonderlijk beschouwen .
Integendeel , volgens mij blijkt a posteriori uit de situatie hoe nuttig het voorstel van mijn fractie was om opnieuw een specifieke begrotingspost in te voeren voor het bestrijden van natuurrampen in de Unie .
Natuurlijk moet ook de steun uit de structuurfondsen voor de wederopbouw van de getroffen gebieden omhoog , met name de kredieten voor plattelandsontwikkeling , voedingsmiddelenproductie en bosbouw .
Ik heb vooral nota genomen van de voorstellen voor doelstelling 2 .
Tot slot klopt het dat de hypothese is geopperd dat dit soort rampen te maken heeft met de veranderingen in het klimaat , die op hun beurt veroorzaakt zouden worden door de mens .
Als dit zo blijkt te zijn , dan zal de Unie zich veel meer moeten inspannen om de verplichtingen die zij op de Conferentie van Kyoto is aangegaan , na te leven en voorrang te geven aan het redden van onze planeet in plaats van aan de ongebreidelde jacht op rentabiliteit .
Mijnheer de Voorzitter , wie hier vandaag naartoe gekomen is per auto , trein of vliegtuig , heeft met eigen ogen kunnen zien hoe groot de schade vooral in Frankrijk is na de ongezien krachtige stormen die Europa eind vorige maand geteisterd hebben .
Wat kunnen de leden van het Europees Parlement doen bij zo ' n omvangrijke ramp ?
Om te beginnen breng ik hulde aan mijn collega ' s burgemeesters en de lokale politici , die dag in dag uit de bevolking gerust hebben moeten stellen , de praktische hulp in goede banen hebben moeten leiden en de samenwerking hebben moeten regelen met de openbare nutsbedrijven .
Zij hebben het vertrouwen van hun burgers niet beschaamd .
Voorts wil ik de hulpdiensten en de krijgsmachten van de andere lidstaten van de Unie bedanken .
Zij zijn hun Franse collega ' s komen bijstaan in het kader van een voorbeeldige intergouvernementele samenwerking .
Verder wil ik even stilstaan bij de paradoxale situatie waar wij ons in bevinden met betrekking tot noodhulp .
Als deze ramp had plaatsgevonden in Guatemala of Turkije , hadden we onmiddellijk middelen uit de communautaire begroting kunnen vrijmaken voor de slachtoffers .
Als het echter bij ons gebeurt blijkt dat onmogelijk , omdat er geen begrotingspost voor bestaat .
We moeten de Commissie ook vragen de Europese concurrentieregels niet te eng toe te passen en de plaatselijke en nationale overheden niet te verbieden de getroffen bedrijven tegemoet te komen in de schade .
Ik denk heel in het bijzonder aan de vissersbedrijven en schelpkwekerijen , die zeer zwaar getroffen zijn .
Zoals u heeft gezegd , mijnheer de commissaris , moet er een schadeloosstelling kunnen komen voor de technische werkloosheid van dergelijke bedrijven en moeten zij voor de investeringen , die zij weer helemaal opnieuw moeten bezigen , een beroep kunnen doen op het Financieringsinstrument voor de Oriëntatie van de Visserij .
Los daarvan geloof ik dat een te kortzichtige toepassing van het meerjarig oriëntatieprogramma in de getroffen kuststreken niet verstandig zou zijn .
Ik doe dus een beroep op de Commissie om zich daarvan te onthouden en degenen die voor hun broodwinning van de zee afhankelijk zijn , te helpen bij de nieuwe investeringen die zij dringend moeten doen .
Mijnheer de Voorzitter , geachte collega ' s , de storm die een spoor van vernieling door Frankrijk heeft getrokken in de nacht van 26 op 27 december heeft , zoals gezegd , 90 dodelijke slachtoffers gemaakt en 75 miljard franc , oftewel 11 miljard euro schade veroorzaakt .
Meer dan drie weken na deze ramp zaten duizenden mensen nog altijd zonder elektriciteit en telefoon , was 500.000 hectare bos en 100 miljoen kubieke meter hout verwoest en was er tevens schade aan het historisch erfgoed , zoals in het trieste geval van het kasteel van Versailles .
Het lijkt me normaal dat er na een dergelijke ramp een nationale en Europese solidariteit op gang komt met de getroffen gebieden en de slachtoffers .
Mijnheer de commissaris , u heeft met bezorgdheid kennis genomen van deze en andere rampen , maar zoals voorgaande sprekers al hebben gezegd en zoals u zelf heeft aangegeven in uw antwoord op een vraag van mijn collega Jean-Claude Martinez naar aanleiding van een ander drama - dat van de overstromingen in het zuidwesten van Frankrijk in november - kunt u niet anders doen dan verwijzen naar de schrapping van de begrotingspost voor bestrijding van natuurrampen .
Dit leidt tot een schokkende paradox , die de vorige spreker ook al heeft gemeld , namelijk dat het eenvoudiger , veel eenvoudiger is om slachtoffers van natuurrampen buiten de Unie te hulp te komen dan mensen in de Unie .
Mijnheer de commissaris , u beperkt zich tot een verwijzing naar een hypothetische en in de verre toekomst gelegen steun uit de structuurfondsen onder de nieuwe doelstellingen 2 of 5b .
Ik verwijs naar uw schriftelijke antwoord aan mijn collega van 11 januari 2000 .
Als u wilt , heb ik hier een kopie voor u .
Dit is begrijpelijk .
Wij kunnen best inzien dat u niets anders kunt doen in het licht van de onverantwoordelijke houding van zowel de Commissie als het Parlement , dat u niets kunt doen zonder rechtsgrondslag en zonder financiële basis .
Maar alstublieft , het gaat hier om kredieten die al waren vastgelegd in het kader van een regionaal beleid dat helemaal niets met de stormen te maken had , en probeert u nu niet te doen alsof dit hulp aan de slachtoffers is .
Ik zeg dit verder zonder enige agressie ten aanzien van u .
De oude begrotingspost voor natuurrampen moet dus dringend in ere hersteld worden met behulp van een aanvullende begroting .
We moeten de hulpkredieten gebruiken die op de Top van Berlijn zijn goedgekeurd , en het bosbeleid van de meeste lidstaten moet worden herzien , maar dat is een andere kwestie .
Mijnheer de Voorzitter , mijnheer de commissaris , geachte collega ' s , Europa wordt zwaar op de proef gesteld aan het begin van dit nieuwe millennium .
Voor alles wil ik mijn oprechte medeleven betuigen aan de families die in rouw zijn gedompeld na het stormweer dat Europa in december vorig jaar heeft geteisterd .
Het stormweer is voor onze bossen een milieuramp van ongekende proporties .
Persoonlijk ben ik , zoals u zult begrijpen , het meest aangegrepen door de grote vernielingen in het bosbestand van mijn regio , Lotharingen .
Ik heb bewondering voor de plaatselijke overheden , de vrijwilligers en de nutsbedrijven .
Hun inzet was enorm , maar ik voeg hier onmiddellijk aan toe dat het einde van hun taak helaas nog niet in zicht is .
Het is de plicht van Europa om hen te ondersteunen en de inspanningen van de getroffen lidstaten aan te vullen .
Ik ben bijzonder ingenomen met de verklaring van de heer Barnier en ik verwelkom de maatregelen die de Commissie heeft getroffen .
Ik verlies beslist de economische dimensie niet uit het oog .
De houtsector is verwoest , en een flink deel van de bevolking draagt er de dramatische gevolgen van .
Het communautaire actieplan voor de bescherming van de burgerbevolking dat er is gekomen met een Raadsbesluit van 9 december vorig jaar , is op 1 januari 2000 van start gegaan .
Ik vraag de lidstaten om deze kans te grijpen , want dit programma moet op volle kracht gaan draaien .
Dit mag dan efficiënt zijn op bepaalde punten - en ik twijfel niet aan de oprechtheid van de woorden van commissaris Barnier - op het gebied van de bosbouw is het nogal weifelend .
In afwachting van Europese kredieten ligt het accent nu nog op materiële hulp tussen lidstaten onderling , in het kader van partnerschappen .
Zo moet het wegennet in de bossen dringend hersteld worden .
Daarvoor moeten ook bosbouwmateriaal en gekwalificeerd personeel ter beschikking gesteld worden .
De volgende uitdaging wordt het vermijden van fytosanitaire problemen in verband met de aanzienlijke hoeveelheden hout die in het bos blijven liggen en de vervuiling van het grondwater door de eveneens aanzienlijke hoeveelheden opgeslagen hout .
Tot slot moet er zo weinig mogelijk hout gewonnen worden uit bomen die de storm hebben overleefd , en moeten we in plaats daarvan zoveel mogelijk gebruik maken van omgewaaide bomen .
In de media van de lidstaten moet de verkoop van hout van omgewaaide bomen flink in de verf gezet worden .
Natuurlijk vormt de bevordering van het gebruik van dit hout slechts een eerste stap op de weg naar ondersteuning van het herstel van de bossen en van de ruimtelijke ordening van het platteland .
Ik verzoek de Commissie dit op te nemen in haar denkoefeningen rond de vraag wat er na de ramp moet gebeuren .
Er is een trieste taak voor Europa weggelegd in de hernieuwing van de bossen , gezien het belang van het bos voor de wildstand , de natuur en de economie van onze landen .
Momenteel is het nog aan de lidstaten om solidariteit en samenwerking aan de dag te leggen in de nadagen van deze ramp voor milieu en economie .
Aan Europa de taak dringende maatregelen voor te stellen om de houtsector van de ondergang te redden , zodat deze solidariteit niet voor niets is geweest .
Mijnheer de Voorzitter , de orkaan ' Lothar ' moet voor ons de aanleiding zijn om af te stappen van onze gewoonte om uitsluitend te kijken naar de te herstellen schade , zoals dat ook hier nadrukkelijk gebeurt .
Wij moeten overstappen op het preventieprincipe en dus ook de mogelijke veroorzakers van de schade ter verantwoording te roepen .
De uitvoering van de huidige programma ' s moet worden bespoedigd .
Zoals de Commissie de zaken nu bekijkt , kunnen wij bijvoorbeeld nooit de verbintenissen nakomen die wij in Kyoto zijn aangegaan .
De handel in emissierechten is volgens mij immoreel en lost het probleem niet op , maar verschuift het alleen maar .
Het hele belastingstelsel moet op middellange termijn op het milieu worden afgestemd .
Wij moeten de voorstellen in het Witboek over hernieuwbare energiebronnen , die de uitstoot van broeikasgassen drastisch kunnen doen dalen , sneller uitvoeren .
Wat de nieuwe Commissie tot nu toe in die zin heeft voorgesteld , schenkt volstrekt geen voldoening en is veel te weinig ambitieus .
Mijnheer de Voorzitter , mijnheer de commissaris , dames en heren , Lothar was tot nu toe een heel gewone naam .
Jammer genoeg heeft Lothar nu een trieste reputatie gekregen .
De orkaan raasde over Europa , eiste vooral in Frankrijk en Duitsland , maar ook in Zwitserland vele slachtoffers en trok een spoor van vernieling .
De stormwind verwoestte elektriciteitsmasten , daken , verkeerstekens en bossen .
Wij horen nu dat door de storm in Europa weldra naar schatting ongeveer 120 miljoen kubieke meter hout beschikbaar komt .
Mijnheer de commissaris , ik heb aandachtig naar uw woorden geluisterd en waardeer het ten zeerste dat u in Frankrijk en Duitsland zelf naar de gevolgen van de ramp wilt gaan kijken .
Als mevrouw Schreyer in de komende dagen in het Zwarte Woud is , zullen de boeren haar wellicht vragen doe de Commissie hen kan helpen .
Hoe kan Europa hen helpen ?
Wat zeggen wij tegen de bosbouwer wiens bedrijf toevallig niet in een gebied van doelstelling 2 of 5b ligt ?
Wat zal de Commissie tijdens haar bezoek ter plaatse antwoorden op de vragen die haar zullen worden gesteld , zodra u tegen de bosbouwer zegt dat de Commissie de aanleg van wegen en de bouw van dijken steunt , dat zij het cultureel erfgoed wil herstellen en het toeristische aanbod wil uitbreiden ?
Dat zijn allemaal oprecht gemeende raadgevingen .
Ik kom echter zelf uit een bosbouwbedrijf in Noord-Duitsland en kan u zeggen dat wij daar nu al reusachtige schade vaststellen .
De bossen worden onvoldoende uitgedund en onderhouden .
De Commissie moet dringend toestemming verlenen voor nationale steunmaatregelen om te voorkomen dat wij later opnieuw over mededingingsproblemen moeten spreken .
Mijnheer de Voorzitter , mijnheer de commissaris , dames en heren , in de eerste plaats wil ik op twee feiten wijzen .
Begin 1999 heeft de NAVO met de medewerking van de meeste lidstaten van de Europese Unie Kosovo uit naam van de vrijheid platgebombardeerd .
Nu proberen wij - volkomen terecht - met grote inspanningen het land opnieuw op de been te brengen en de bevolking te helpen .
Ten tweede hebben wij eind 1999 onvoorstelbaar krachtige stormen gehad die in grote delen van de EU dood en vernieling hebben gezaaid .
Op de hulpkreet van de slachtoffers heeft de Commissie in Brussel alleen maar de schouders opgehaald en gezegd dat ze daarvoor geen geld heeft .
Dames en heren , dit is verkeerd en dit kan ook niemand begrijpen , vooral niet wie voor zijn toekomst vreest .
De mensen in de Europese Unie verwachten solidariteit , ook binnen onze Gemeenschap .
Ik zeg dat ze recht op solidariteit hebben .
Het Europees Parlement moet er in deze noodsituatie voor zorgen dat ze die solidariteit ook krijgen .
Ik wil dat de Commissie de slachtoffers van het noodweer onmiddellijk helpt .
De Commissie weet , beter dan welke plaatselijke organisatie of officiële instantie dan ook , hoe en via welke weg ze hulp kan bieden .
Dames en heren , ik vraag uw steun om de Commissie duidelijk te maken dat ze wel degelijk hulp kan bieden , maar dat in sommige bureaus in Brussel daartoe de wil ontbreekt .
Ik wil nog het volgende opmerken .
Niet zozeer de gevolgen van de storm , maar met name het ongeluk met de tanker voor de Franse kust laat zien dat wij de Commissie ook in een andere aangelegenheid een duwtje moeten geven .
Wij hebben in Europa dringend regels voor milieuaansprakelijkheid nodig .
Het gaat niet langer aan dat de samenleving moet opdraaien voor de schade die bepaalde mensen vaak door criminele handelingen aanrichten .
Wij moeten de veroorzakers van alle soorten milieuschade daarvoor aansprakelijk kunnen stellen .
Dan zal bijvoorbeeld een vervoerder nog wel goed nadenken voordat hij olie laat vervoeren in een tanker die op het punt staat uiteen te vallen .
Toen ik in 1994 , meer dan vijf jaar geleden , lid werd van de Commissie juridische zaken van het Europees Parlement , werd ik rapporteur voor het vraagstuk van de milieuaansprakelijkheid .
Sedertdien wacht ik op een initiatief van de Commissie om aan de slag te kunnen gaan .
Aan dat schandaal moet vlug een einde komen .
Ik hoop dat dit dossier in februari niet nog eens wordt uitgesteld .
Mijnheer de Voorzitter , mijnheer de commissaris , deze storm aan het einde van het millennium moet ons aanzetten tot bezinning over een aantal problemen .
Het is duidelijk dat de mens natuurrampen nog altijd niet kan voorkomen .
Die zijn er altijd geweest en zullen zich altijd blijven voordoen .
Uiteraard is in de huidige omstandigheden solidariteit vereist .
Wij hebben beslist een Europese burgerbescherming nodig en in de EU-begroting moet ook een begrotingspost voor natuurrampen worden opgenomen .
Het allerbelangrijkst is echter niet te vergeten dat de fouten in de verhouding tussen mens en natuur uitsluitend door de mens worden gemaakt - ook al gebeurt dat in de loop van vele eeuwen - en nooit door de natuur .
De natuur kan immers geen fouten maken .
In dit geval heeft de schade te maken met de dichtheid van de bebouwing , de vorm van de infrastructuurvoorzieningen en , wat de bossen betreft , met het feit dat het vaak om monocultuur gaat .
Uiteraard wil ik dat wij de slachtoffers zoveel mogelijk helpen .
Daarbij moeten wij echter bedenken dat het misschien beter is voortaan de elektriciteits- en telefoonkabels ondergronds te leggen .
Wij moeten kleinere kringlopen tot stand brengen en bij de herbebossing vooral stabiele gemengde bossen in plaats van monoculturen aanplanten .
Het grote knelpunt is echter het klimaat .
In Europa zijn wij bevoorrecht omdat wij nog altijd de Golfstroom hebben en die nog altijd functioneert .
In Amerika en Zuid-Oost-Azië is de situatie daarentegen , wat klimaat en stormen betreft , veel slechter .
Gelukkig hebben wij de Golfstroom .
Wij ondervinden echter wel , evenals de anderen , de gevolgen van het broeikaseffect .
Klimaatverandering is wiskundig moeilijk aan te tonen , maar het broeikaseffect wordt mede door de mens veroorzaakt .
Wij moeten meer aandacht hebben voor de richtsnoeren van de milieuconferentie van Kyoto .
Wij moeten de CO2-uitstoot terugdringen , hernieuwbare energiebronnen gebruiken en ons in deze context de vraag stellen hoe het met de bossen in Europa staat .
Mijnheer de Voorzitter , ik denk dat we in de eerste plaats de slachtoffers moeten betreuren .
Hun heengaan is een onherstelbaar verlies .
In de tweede plaats verwelkomen wij de solidariteit onder de Franse bevolking en de departementen , alsmede de solidariteit van andere landen met Frankrijk , dat het zwaarst getroffen is .
Mijnheer de Voorzitter , aangezien ik maar heel kort de tijd heb , wil ik mijn concentreren op twee punten van onze resolutie .
Het eerste punt heeft de commissaris denk ik impliciet erkend in zijn redevoering , toen hij zich afvroeg of rampen een natuurlijke oorzaak hebben of niet .
Deskundigen raken er steeds meer van overtuigd dat er een globaal verband is tussen klimaatsverandering en menselijke activiteit enerzijds , en het toegenomen aantal natuurrampen in de afgelopen jaren anderzijds .
De laatste tien jaar is de temperatuur zelfs meer gestegen dan in de rest van de eeuw .
Europa moet daarom duidelijk maken dat het het Protocol van Kyoto ernstig neemt en met concrete voorstellen zal komen .
In de tweede plaats ben ik rapporteur geweest voor het thema burgerbescherming , en ik ben het helemaal eens met het voorstel van de commissaris om een Europees korps voor burgerbescherming op te richten .
Verder moet er voor deze buitengewone noodsituatie een buitengewone begrotingslijn worden gebruikt .
Allereerst wil ik mijn medeleven betuigen met de families en dorpsgemeenschappen die hun dierbaren hebben verloren in deze afschuwelijke tragedie .
Vooral het verlies aan mensenlevens maakt deze ramp , naar Europese maatstaven gemeten , uitzonderlijk .
Het valt te betreuren dat wij niet een enkel instrument hebben om hulp te bieden in dit soort situaties .
Ik dank de commissaris voor zijn uitgebreide bijdrage over dit onderwerp en zijn suggestie dat we op Europees niveau een hulpinstantie in het leven kunnen roepen om de lidstaten en de regio ' s die met dergelijke rampen te maken krijgen , bij te staan .
Dat is belangrijk .
Wat we niet mogen vergeten , is dat we hier vroeger een begrotingspost voor hadden .
Het was een erg kleine post en wij konden er niet veel mee bereiken , maar hij werd wel bij herhaling misbruikt door leden van dit Parlement voor rampen van hooguit beperkte omvang .
Ambtenaren en ministers uit de lidstaten kwamen naar Brussel , bekokstoofden wat met de Commissie en gingen naar huis met een paar euro op zak waarmee ze in hun eigen kiesdistrict politiek konden scoren .
Er was dus niet veel sympathie voor deze post toen hij werd opgeheven .
Ik vind dat die begrotingspost moet terugkomen .
Bij de aardbeving in Griekenland , een grote ramp , had de Unie geen enkel instrument in handen om haar medeleven en solidariteit in daden om te zetten .
Bij de overstromingen in Frankrijk was het precies eender , en nu opnieuw .
Dit zijn enorme rampen , we hebben een instrument nodig en het is er niet .
We moeten het in ere herstellen , maar deze keer met zodanig strenge regels dat we er alleen gebruik van kunnen maken bij echt zware rampen .
We kunnen niet-gebruikte middelen van jaar tot jaar opsparen zodat we het bij de hand hebben als er iets ernstigs gebeurt .
In Ierland was het deze keer niet zo erg , hoewel we veel harde stormen op de Atlantische Oceaan hebben gehad .
Ook in Ierland hebben we overstromingen gehad , en ik betuig mijn medeleven aan de Ieren die eronder geleden hebben .
Mijnheer de Voorzitter , geachte collega ' s , laten wij nu niet doen alsof we allen aan geheugenverlies lijden .
De Commissie en het Parlement hebben inderdaad gezamenlijk besloten de begrotingspost voor rampenbestrijding af te schaffen .
Het klopt eveneens dat er veel Europees geld is .
Commissaris Barnier heeft aangegeven dat er voor de oesterteelt en de landbouw een beroep zou worden gedaan op artikel 30 van de verordening inzake plattelandsontwikkeling , voor de bosbouw op artikel 33 , voor bedrijven op afwijkingen van de concurrentieregels volgens artikel 87 , lid 2 , van het Verdrag , en voor de openbare voorzieningen op de structuurfondsen .
Dat laat onverlet dat er voor concrete uitingen van solidariteit geen cent meer wordt uitgetrokken dan reeds vóór de storm opzij was gezet .
Het is de wet van de communicerende vaten : de lidstaten kunnen enkel het benodigde geld bij andere bestemmingen weghalen .
Dit is onvoldoende , en ik ben blij dat de heer Barnier hier een idee naar voren heeft gebracht dat mij na aan het hart ligt en dat ik zelf trouwens heb geopperd in Bordeaux bij mijn nieuwjaarsreceptie voor de pers : een versterkt beleid in de richting van een Europese instantie voor de bescherming van de burgerbevolking .
Onze burgers hebben hier dringend behoefte aan , en we moeten er ook dringend werk van maken , als we het door ons voorgestane Europees burgerschap inhoud willen geven , als we willen dat onze Voorzitter , mevrouw Fontaine , deze zittingsperiode niet voor niets in het teken heeft geplaatst van de toenadering tussen de Unie en haar burgers .
Ik geloof dus dat wij absoluut moeten streven naar een Europees korps voor de bescherming van de burgerbevolking , naar heuse blauwhelmen voor hulpverlening aan de bevolking , die zich naar gebieden in moeilijkheden kunnen begeven , binnen de Unie - want op dit moment hebben we geen procedure voor noodsituaties - maar ook daarbuiten als dat nodig is , in Venezuela of elders .
Het is een grootmoedig idee van Europees kaliber , en commissaris Barnier heeft aan mij een actieve bondgenoot om het te verwezenlijken .
Mijnheer de Voorzitter , mijnheer de commissaris , dames en heren , als wij zien hoe vaak stormen in de rest van de wereld voorkomen , hebben wij het in Europa nog vrij goed .
Toch is in de laatste week van december gebleken dat stormen zware gevolgen kunnen hebben en dat ons nog grote problemen te wachten staan .
Wie met de auto of trein naar Straatsburg is gekomen , heeft kunnen vaststellen hoeveel schade de storm ook in de Elzas heeft aangericht .
Ik voel mee met de bevolking van de gebieden die de storm heeft geteisterd en wil meteen zeggen dat het belangrijk is dat wij die gebieden en mensen helpen .
Wij weten allemaal dat morgen een andere regio in Europa even hard door noodweer kan worden getroffen .
Wij moeten het hout van de omgewaaide bomen nu zo snel mogelijk verwerken .
Iedereen weet immers dat zich nog een grotere ramp kan voordoen als dat hout te lang in de bossen blijft liggen .
Het is immers de optimale biotoop voor de larven van de schorskever , die later onoverzienbare schade kan aanrichten .
Daarom moet dat hout nog voor het begin van het warmere jaargetijde worden verwerkt .
De ware omvang van de schade voor de bosbouw zullen wij pas over tientallen jaren kennen .
Wij weten immers allemaal hoeveel tijd een boom nodig heeft om te groeien .
In de bosbouw tellen wij niet met jaren , maar met tientallen jaren .
Voorts wijs ik erop dat het in de bosbouw zeker niet alleen om de houtproductie gaat , maar dat in bepaalde gebieden de beschermende functie van het bos van het allergrootste belang is .
Ik kan dan ook met grote trots zeggen dat de Oostenrijkse bosbouwarbeiders ook bereid zijn ...
( Spreekster wordt door de Voorzitter onderbroken ) Mijnheer de Voorzitter , ik wil mijn oprechte medeleven tot uitdrukking brengen met al degenen die getroffen zijn door het stormweer .
Soms beseffen we niet goed wat er in andere landen van de Unie gebeurt .
Zo is er bij ons in Ierland heel weinig nieuws geweest over die gezonken tanker .
Er is mij gevraagd in te gaan op de gevolgen van het stormweer in Ierland .
We hadden stormwind en een ongemeen lange regenperiode .
Die leidde , samen met al bestaande problemen , tot overstroming van duizenden hectare land .
Soms stond het water vijf meter hoog .
We hebben de menselijke ellende meegemaakt van ondergelopen huizen en boerderijen , van het wegvallen van sanitaire voorzieningen en drinkwater en met e.coli geïnfecteerd water , wat een heuse milieuramp is geweest .
Ik heb met boeren gesproken van wie de ooien hun onvoldragen lammeren afstootten omdat ze geïnfecteerd water hadden gedronken .
Natuurlijke biotopen zijn vernield .
Ik zou dus graag willen dat er in dit bijzondere geval ook aan Ierland gedacht werd .
Ik dank de commissaris en steun hem van ganser harte in zijn streven naar een Europese korps voor de bescherming van de burgerbevolking .
Mijnheer de Voorzitter , mijnheer de commissaris , dames en heren , ik sluit mij aan bij alle sprekers die hun solidariteit met de slachtoffers van de storm hebben betuigd .
Ook ik zou het nog eens over het effect van de storm op de bosbouw in Europa willen hebben .
Overal in Europa zal de storm voor de bosbouw immers zware gevolgen hebben .
Wij moeten ons eens grondig bezinnen op de vraag hoe wij zulke problemen in de toekomst moeten aanpakken .
Wij willen zeker geen marktordening voor bossen , maar moeten , wellicht ook in samenwerking met particuliere verzekeraars , een systeem uitwerken waarmee wij de gevolgen voor de slachtoffers op een of andere manier kunnen verlichten .
Jammer genoeg zullen zich in de toekomst nog zulke zware rampen voordoen .
Zoals hier al is gezegd , zijn er geen bewijzen maar wel duidelijke aanwijzingen dat het toenemende aantal stormen in de wereld met de rampspoedige klimaatverandering te maken heeft .
De wetenschappers zijn het daarover nog niet eens , maar de meeste zijn er vrij zeker van dat wij , als wij de uitstoot van broeikasgassen niet terugdringen , in deze pas begonnen eeuw nog veel meer stormen zullen moeten doorstaan .
Ik herinner aan een voorstel dat een ex-collega , Tom Spencer , in dit Parlement formuleerde .
Hij vond dat wij de stormen niet een of andere mannelijke of vrouwelijke voornaam moesten geven , maar de naam van hen die het broeikaseffect veroorzaken .
Hij noemde toen de oliemaatschappijen .
Hierbij moeten wij echter een uitzondering maken voor Shell en BP , die het over een andere boeg hebben gegooid en zich niet langer uitsluitend op de verkoop van voor het klimaat schadelijke fossiele brandstoffen toespitsen , maar ook in toekomstgerichte vormen van energie investeren .
Dat moeten wij goed beseffen .
Ik ben het niet eens met hen die zomaar zeggen dat het broeikaseffect de oorzaak van deze storm was .
Het is echter vrij zeker dat , als wij niet snel het roer omgooien , ons nog meer rampen te wachten staan .
Mijnheer de Voorzitter , om te beginnen wil ik u bedanken voor het feit dat u heeft voorgesteld dit debat te verlengen , zodat het niet in stukken uiteenvalt .
Voorts ben ik erg ontroerd , als commissaris en als burger van Frankrijk , door de blijken van medeleven en solidariteit van veel leden van het Europees Parlement uit heel de Unie .
Uit dit debat spreekt een geest waar ik mij in terugvind , de geest van een Europa dat meer is dan een supermarkt , een Europa met een humanistische dimensie .
Ik wil mijn dank uitspreken aan mevrouw Scallon , de heer Martin , de heer McCartin , mevrouw González Álvarez en de heer Savary die onder meer mijn idee hebben gesteund om meer gemeenschappelijk , operationeel en herkenbaar op te treden op het terrein van de bescherming van de burgerbevolking , wat vertaald zou kunnen worden in een Europees korps voor de bescherming van de burgerbevolking .
We gaan meer ruchtbaarheid geven aan dit idee , en we zullen u binnen afzienbare tijd op de hoogte brengen over de vorderingen .
Velen onder u - en ik heb aandachtig geluisterd naar mevrouw Gebhardt , mevrouw Patrie , mevrouw Isler Béguin , de heer Souchet , de heer Gollnisch en de heer Savary - hebben opgemerkt dat er geen extra geld is vrijgekomen .
Geachte leden van dit Parlement , ik ben zelf heel lang parlementslid geweest en ik ga u niet de les lezen .
U kent de begroting , u kent de algemene verordening van de structuurfondsen , u neemt de begroting zelf aan en u weet dus heel goed binnen welke grenzen ik mijn werk moet doen .
Ik wil u niets op de mouw spelden en ik wil mijn werk naar behoren doen .
Dat neemt niet weg dat ook volgens mij opnieuw een begrotingspost voor rampenbestrijding moet worden ingevoerd , maar deze keer met uitermate strenge criteria .
Overigens was de oude post maar een paar miljoen euro .
Dat staat in geen enkele verhouding tot de omvang van de rampen waar we nu mee te maken hebben .
U kent de begroting waarbinnen ik mijn werk moet doen , en ik probeer ervoor te zorgen dat we het Europese geld zo efficiënt mogelijk kunnen inzetten , zowel voor het lenigen van de onmiddellijke noden ten gevolge van deze rampen , als op de middellange termijn .
Ik doe dat binnen mijn eigen bevoegdheden en ik werk daarbij samen met mevrouw Diamantopoulou voor de begroting van doelstelling 3 en met de heer Fischler voor het Europees Oriëntatie- en Garantiefonds voor de Landbouw .
Ik ben er dus niet op tegen dat de regels voor de begroting evolueren .
We kunnen het daar opnieuw over hebben bij de behandeling van de volgende begroting , misschien om op zijn minst symbolisch de post voor rampenbestrijding in ere te herstellen die twee jaar geleden is geschrapt .
Ondertussen is er veel geld , veel geld , en , mijnheer Gollnisch , ik kan u niet ongestraft laten zeggen dat dat geld hypothetisch is en dat het pas over onbepaalde tijd beschikbaar is .
Dat geld is op dit moment beschikbaar , dit jaar .
Als de nationale overheden hun werk goed doen - en ik denk dat ze dat zullen doen - kunnen deze kredieten vanaf midden 2000 en in de periode daarna worden ingezet voor concrete problemen en projecten .
Het gaat om meer dan voldoende geld , zelfs al is het geld van doelstelling 2 niet bestemd voor alle getroffen gebieden .
Het kan met name worden ingezet voor de bosbouw , en ik richt mij nu tot de heer Liese , mevrouw Mathieu - ik heb het niet gehad over een weifelend bosbouwbeleid , mevrouw Mathieu - , mevrouw Keppelhoff-Wiechert en mevrouw Schierhuber .
Afgezien van doelstelling 2 , die alleen betrekking heeft op bepaalde gebieden , bestaan er nog andere mogelijkheden dankzij de substantiële kredieten van het EOGFL-garantie .
Tot slot wil ik zeggen , of liever herhalen , dat niet al dit soort rampen per definitie van natuurlijke oorsprong is .
Ik zeg dit in alle bescheidenheid .
U beschikt over een aantal op dit terrein buitengewoon bekwame afgevaardigden , al heb ik in het verleden de kans gehad een aantal boeken te schrijven over milieuvraagstukken .
Ik geloof dat de gevolgen van bepaalde rampen binnen de perken kunnen worden gehouden , als de politieke wil er maar is .
Ik denk daarbij aan overstromingen en stormweer .
De heer Kronberger , de heer Messner en mevrouw González Álvarez hebben het gehad over de bedreiging van ons klimaat .
Er is wellicht op een of andere manier een verband tussen de gevolgen van deze natuurrampen en het preventiebeleid rond het klimaat , een beleid waarvan Europa de voornaamste initiatiefnemer moet blijven .
Mijnheer de Voorzitter , ik dank u en het Parlement dat u de Commissie de gelegenheid heeft gegeven het woord te voeren .
We gaan nu aan de slag , binnen de beperkingen van de begroting en binnen de bestaande regels , om te zorgen dat de beschikbare kredieten , de kredieten die u ons ter beschikking heeft gesteld , zo snel en zo nuttig mogelijk kunnen worden ingezet voor de bestrijding van de gevolgen van deze rampen en voor het vinden van een economische , politieke en menselijke oplossing voor de zo zwaar getroffen families .
Ik heb overeenkomstig artikel 37 , lid 2 , van het Reglement zeven ontwerpresoluties ontvangen .
Het debat is gesloten .
De stemming vindt donderdag om 12.00 uur plaats .
 
Voedselveiligheid Aan de orde is de mededeling van de Commissie over voedselveiligheid en een verklaring van de Commissie .
Mijnheer de Voorzitter , het verheugt mij dat ik bij deze eerste gelegenheid , in samenspraak met mijn collega Liikanen , het Parlement op de hoogte kan brengen van de hoofdlijnen van het Witboek van de Commissie over voedselveiligheid , dat afgelopen woensdag 12 januari is goedgekeurd .
Toen ik in september hier het woord voerde , heb ik beloofd dat wij het Witboek snel af zouden ronden .
Ik ben blij dat we die belofte zo snel hebben kunnen inlossen .
Het Witboek is het resultaat van drie tot vier maanden intensieve arbeid .
Wij zijn daar dus onmiddellijk na de investituur van de nieuwe Commissie in september mee aan de slag gegaan .
Het Witboek geeft de uitgebreide gedachtewisselingen weer die hebben plaatsgevonden sinds de Commissie enkele jaren geleden haar Groenboek over de voedselwetgeving uitbracht .
Ook onze eigen ervaringen met recente voedselcrises zoals de dioxinevergiftiging , rioolslib en de gekkekoeienziekte zijn erin verwerkt .
Het Witboek geeft ook de zorgen weer van dit Parlement , zorgen die u kenbaar maakte aan voorzitter Prodi en mijzelf , tijdens de talloze debatten over voedselveiligheid die wij hier sinds de investituur van de Commissie hebben gevoerd .
Ik hoef u er niet aan te herinneren dat het vertrouwen van de consument in het Europese toezicht op de voedselveiligheid zwaar op de proef is gesteld door de recente crisissen en de alarmsituaties van de laatste jaren en maanden .
De Commissie wil alles in het werk stellen om dat vertrouwen terug te winnen en zal daarom de meest geavanceerde en effectieve voedselbewaking invoeren die er in de wereld bestaat .
Toen ik vorige week dit Witboek voor het eerst presenteerde , heb ik gezegd dat het boodschappenkarretje een van de krachtigste wapens ter wereld was .
De meest kritische beslissingen worden genomen door de consument in Europa .
Als zijn vertrouwen wordt geschaad , blijkt dat uit zijn aankoopbeslissingen .
Dit heeft op zijn beurt weer dramatische gevolgen voor de boeren , de producenten en de voedselindustrie in het algemeen .
Voor een bedrijfstak die jaarlijks zo ' n 600 miljard euro waard is , kan zelfs de kleinste inzinking in het vertrouwen van de consument verstrekkende gevolgen hebben .
De voedingsindustrie en de landbouw hebben samen meer dan 10 miljoen werknemers .
Er is een hoge mate van vertrouwen nodig om de werkgelegenheid en de concurrentiekracht te vergroten .
Deze vertrouwenscrisis heeft ook het betreurenswaardige maar onvermijdelijke gevolg gehad dat het vertrouwen van de consument werd geschokt in de nationale en Europese instanties die moeten waken over de voedselveiligheid en die moeten zorgen dat daarbij de hoogste normen worden gehandhaafd .
Niettemin wil ik er in alle duidelijkheid op wijzen dat Europa een van de beste voedingsindustrieën ter wereld heeft en ook een van de grondigste controles op de voedselveiligheid .
Nu moeten we proberen de allerbesten te worden .
Het algemene doel van het Witboek is dus te komen tot wetgeving en tot structuren waarmee we de hoogst mogelijke graad van bescherming van de gezondheid van de consument kunnen bereiken .
We hebben een zwaar en ambitieus programma van veranderingen opgesteld .
De Commissie heeft de volledige steun nodig van het Parlement , willen we de streefdata uit dit programma halen .
We hebben ook de volledige steun nodig van de Raad en andere belangrijke betrokkenen .
Het Witboek over voedselveiligheid bevat een uitgebreide verzameling maatregelen om de bestaande Europese wetgeving inzake voedsel aan te vullen en te moderniseren .
Deze maatregelen zijn bedoeld om de wetgeving toegankelijker te maken en meer samenhang en flexibiliteit te geven .
We willen zorgen dat de wetgeving beter wordt toegepast en er meer transparantie komt voor de consument .
Het gedetailleerde actieplan voor voedselveiligheid uit het Witboek geeft een exacte planning voor de komende drie jaar .
Er moeten meer dan 80 maatregelen komen .
Ons doel is tegen het einde van 2002 een coherent voedingsrecht te hebben dat voldoet aan de eisen van de tijd .
We hebben ook plannen om uiterlijk in 2002 een Europees bureau op te richten voor toezicht op de voedselvoorziening .
Dit bureau vormt een essentieel onderdeel van de nieuwe regeling voor de bewaking van de voedselveiligheid .
Dit idee zal kritisch onder de loep genomen worden , en er zal veel over worden gedebatteerd .
Er zijn al veel reacties op gekomen , onder meer van leden van dit Parlement .
Het hoofdstuk in het Witboek over het op te richten Europees levensmiddelenbureau is in de eerste plaats bedoeld om reacties en meningen uit te lokken .
We willen die inzamelen voor eind april .
Ik kom dadelijk nog terug op dit raadplegingsproces .
De Commissie is van mening dat een grondige structurele hervorming op zijn plaats is van de wijze waarop de voedselveiligheid nu bewaakt wordt , willen we de hoogst mogelijke veiligheid van ons voedsel garanderen en het vertrouwen van de consument terugwinnen , twee doelstellingen die nauw met elkaar samenhangen .
Waarom is een Europees levensmiddelenbureau een vast bestanddeel van die hervorming ?
Ten eerste omdat onafhankelijkheid moet worden gegarandeerd .
De voornaamste belanghebbenden , waaronder de consument , hebben behoefte aan onafhankelijk toezicht , onafhankelijk van wat voor belangen dan ook .
We moeten tevens zorgen voor kwaliteit en transparantie .
We hebben de laatste jaren veel vooruitgang geboekt sinds na de gekkekoeiencrisis de afspraken over wetenschappelijk advies zijn hervormd .
Volgens de Commissie moeten we echter een stap verder gaan .
We moeten een permanent , volkomen onafhankelijk , kwalitatief hoogstaand en transparant systeem van risicoanalyse creëren .
De hoofdtaak van het bureau zal dan ook risicoanalyse zijn op het vlak van de voedselveiligheid .
Wij zijn van plan de taken van de vijf bestaande wetenschappelijke comités die bevoegd zijn voor voedselveiligheid , over te hevelen naar het nieuwe bureau .
Wellicht worden zij niet in hun huidige vorm of met hun huidige structuur overgeheveld .
Hierover willen we graag meningen horen voor we onze definitieve voorstellen over dit nieuwe bureau bekendmaken .
Het spreekt voor zich dat er meer moet gebeuren dan het verschuiven van een paar stoelen .
Zoals duidelijk staat vermeld in het Witboek , moet het nieuwe bureau iets extra ' s meebrengen .
Naar mijn mening moet het huidig stelsel inzake wetenschappelijke advisering worden versterkt .
In het kader van het nieuwe bureau zie ik een veel krachtiger ondersteuning , zowel wetenschappelijk als op andere vlakken , van onafhankelijke wetenschappers .
Ik wil ook dat dit bureau veel meer preventief gaat optreden dan nu het geval is .
Het moet anticiperen in plaats van reageren , problemen onderkennen voor zij ontaarden in een crisis .
Een dergelijke preventieve aanpak moet het handelsmerk van het nieuwe bureau worden .
Om dit preventieve karakter te waarborgen , heeft de Commissie een takenpakket voor het bureau samengesteld , dat onder meer bestaat uit het zo ruim mogelijk inwinnen van informatie , uit bewaking , coördinatie van wetenschappelijke informatie binnen de Europese Unie en het opzetten van een duurzaam netwerk van contacten met de bureaus voor voedselveiligheid van de lidstaten .
Een ander onderdeel van het takenpakket zou bestaan in het beheer van een verbeterd vroegtijdig waarschuwingssysteem voor problemen met menselijke voeding en veevoer .
De Commissie is tot de conclusie gekomen dat het niet op zijn plaats , en ook niet functioneel zou zijn als we het nieuwe bureau bevoegdheden zouden verlenen voor risicobeheersing .
Beslissingsbevoegdheid over risicobeheersing hoort thuis bij de Commissie , het Parlement en de Raad , en dat moet zo blijven .
Ik kom hier recht vooruit en ik ben er ten volle van overtuigd dat dit de juiste aanpak is .
Er zullen zeker mensen zijn die vinden dat dit nieuwe bureau wetgevende bevoegdheden moet krijgen , maar daar ben ik pertinent tegen .
Het Verdrag is vorig jaar nog gewijzigd om het Parlement een veel grotere wetgevende rol te verlenen .
Het zou in mijn ogen een stap achteruit zijn als wij die functie nu aan een dergelijk bureau zouden overdragen .
Het zou evenmin de democratische verantwoording ten goede komen .
Ik ben heel benieuwd wat het Parlement hier zelf van vindt .
Er zijn mensen die zeggen dat de Commissie het advies van het nieuwe bureau eenvoudig naast zich neer zal kunnen leggen .
Ook daar ben ik het beslist niet mee eens .
Hoe kan een commissaris bevoegd voor volksgezondheid en consumentenbescherming nu een doortimmerd onafhankelijk wetenschappelijk advies naast zich neerleggen in verband met voedselveiligheid ?
Zou dat in het belang zijn van de Europese burger ?
Volgens mij niet , tenzij het advies op goede gronden wordt weerlegd met rationele argumenten en met een volledige verantwoording .
Het lijkt me niet waarschijnlijk dat het ooit zover zal komen .
Ik kan u hier vandaag verzekeren dat de Commissie het wetenschappelijk advies van het bureau grondig ter harte zal nemen bij het beheersen van de risico ' s .
Zoals ik al heb opgemerkt , zal het bureau tot taak krijgen een netwerk met de nationale voedingsinstanties van de lidstaten te ontwikkelen .
Dit is een taak van groot belang .
We moeten ervoor zorgen dat de wetenschappelijke inzichten die aan de bewaking van de voedselveiligheid in de Europese Unie ten grondslag liggen , meer zekerheid vertonen .
Het bureau moet een gezaghebbende bron van wetenschappelijk advies en voorlichting worden over voedselveiligheid .
Daarvoor is meer nodig dan het oprichten van een bureau , het is iets dat mettertijd zal groeien , samen met het vertrouwen in de nieuwe instantie .
Ik geloof niet dat we wetenschap en wetenschappelijke advisering met voorschriften in een bepaalde richting kunnen sturen .
Wel geloof ik dat het bureau met het ontstaan van dynamische netwerken met nationale wetenschappelijke instellingen en bureaus een centrale rol zal gaan spelen op het Europese toneel .
Ook hierover zou ik heel graag de mening van het Parlement willen horen .
In het Witboek stellen wij voor de dienst een belangrijke rol toe te kennen in risicocommunicatie .
De dienst zou complexe wetenschappelijke informatie op een consumentvriendelijke manier moeten verspreiden , zich moeten profileren als de logische en onvermijdelijke bron voor de allerlaatste risicoinformatie , grote bekendheid moeten verwerven , ook positieve nieuws over voeding moeten verspreiden en preventief moeten optreden .
Het Witboek bevat verder uiterst belangrijke voorstellen voor controle .
Dit is een ongelooflijk belangrijk onderdeel van het stelsel van checks and balances om na te gaan of de lidstaten en de marktdeelnemers zich aan de Europese wetgeving houden .
Op het vlak van controle wil ik een heuse interne markt in actie zien .
In samenhang hiermee stellen we ook een aanzienlijke versterking van de controletaak voor van het Voedsel- en Veterinair Bureau in Dublin .
Dit herziene stelsel zou drie basiselementen moeten bevatten : operationele criteria die worden vastgesteld op Europees niveau , Europese controlerichtlijnen en een intensievere administratieve samenwerking in het ontwikkelen en uitvoeren van controletaken .
Als onderdeel van onze voorstellen op dit vlak - die ik eind dit jaar verwacht te kunnen indienen - ga ik onderzoeken of de Commissie bijkomende bevoegdheden nodig heeft buiten de inbreukprocedure .
Te denken valt aan het intrekken van financiële steun van de Unie of het terugvorderen van steun die al aan een lidstaat is overgemaakt .
Deze voorstellen moeten gezien worden als deel van onze opdracht om de strengste voedselveiligheidsnormen ter wereld tot stand te brengen , het vertrouwen van de consumenten te vergroten en de markten voor Europese boeren en producenten uit te breiden .
Afgezien van de voorstellen voor een nieuw Europees bureau voor voedselveiligheid en een verbeterd controlesysteem op Europees niveau , bevat het Witboek ook een voorstel voor een actieplan , bestaande uit een reeks maatregelen om de Europese wetgeving te verbeteren en consequenter te maken en daarin alles op te nemen wat met voeding te maken heeft , van de boerderij tot op de keukentafel .
Het Witboek omvat meer dan 80 afzonderlijke maatregelen voor de komende periode en beoogt achterpoortjes in de bestaande wetgeving te sluiten .
De nieuwe wetgeving omvat veevoeder , dierengezondheid en -welzijn , hygiëne , vervuilende stoffen en residuen , novel food , additieven , smaakstoffen , verpakking en bestraling .
Het omvat tevens een voorstel voor een algemene voedingswetgeving op basis van de principes van voedselveiligheid , zoals aansprakelijkheid van veevoederproducenten , boeren en levensmiddelenhandelaren , traceerbaarheid van veevoeder , levensmiddelen en ingrediënten , behoorlijke risicoanalyse door middel van onder meer risicobeoordeling - dat wil zeggen wetenschappelijk advies en de analyse van informatie - risicobeheersing - dat wil zeggen regulering en controle - risicocommunicatie en toepassing van het voorzorgsprincipe waar dit op zijn plaats is .
Wat betreft het voorzorgsprincipe kan ik hier nog aan toevoegen dat de Commissie momenteel de laatste hand aan het leggen is aan een mededeling , die naar ik verwacht spoedig zal worden goedgekeurd .
Ik kijk uit naar een zinvolle gedachtewisseling vanmiddag met de leden van het Parlement .
Ik heb begrepen dat u dit zelf veel liever vorige week had gedaan , als er een geschikt parlementair forum beschikbaar was geweest .
Ik heb uit mijn contacten met de voorzitters van de betrokken commissies begrepen dat dit niet haalbaar was .
Ik weet echter ook dat er in de komende maanden nog vele gelegenheden zullen komen om de voorstellen over het nieuwe bureau samen te bespreken .
We hebben nu een paar maanden de tijd om het debat te voeren over de ideeën van de Commissie omtrent een Europees bureau voor voedselveiligheid .
Er is in dat debat een centrale rol weggelegd voor het Parlement .
Het Parlement heeft een centrale rol gespeeld in de manier waarop Europa op de crisis met de gekkekoeienziekte heeft gereageerd .
Het heeft zich actief ingezet om de bezorgdheid van de burger over de voedselveiligheid onder de aandacht te brengen .
Ik verwacht dat het Parlement een ingrijpende en constructieve rol zal spelen in dit debat .
We hebben dus een paar maanden de tijd , tot eind april , om over de zaak te debatteren en onze standpunten te schragen , maar ik geef tegelijk toe dat dit een erg krappe termijn is .
Daarom zou ik het Parlement willen vragen zijn standpunten zo snel mogelijk te formuleren .
Het is van het grootste belang dat de Commissie gebruik kan maken van de bijdrage van het Parlement als zij het nieuwe bureau vorm geeft .
Het is immers een centrale component in het streven de bescherming van de gezondheid van de consument op een hoger niveau te tillen en het vertrouwen van de consument in de Europese bewaking van de voedselveiligheid te herstellen .
De Europese voedseldienst wordt een fundamenteel onderdeel van de Europese bewaking van de voedselveiligheid in de komende jaren .
Het is belangrijk dat we op de goede manier van start gaan .
Mijnheer de Voorzitter , ik dank de commissaris voor zijn uiteenzetting .
Ik ben blij met de taakverdeling die u voor ogen staat , waarbij beslissingen over voeding de bevoegdheid van de Europese instellingen blijft , onder meer die van de Commissie en het Parlement .
Dat is een volkomen juiste benadering .
Niettemin is er één woord dat ik u niet heb horen gebruiken vanavond .
Ik hoop dat we dat we onderwerp waar ik op doel grondig kunnen uitpluizen .
We hebben behoefte aan voedingsrecht , zoals u heeft gezegd , en we moeten het daar samen over eens worden .
Het is erg belangrijk dat het begrip aansprakelijkheid daarbij betrokken wordt .
Dat is het woord waar ik op doelde .
Het probleem tot nu toe is dat de belastingbetaler voor de schade opdraait als er iets misloopt .
Dat moet afgelopen zijn .
Als er een crisis opduikt , moet het op voorhand volkomen duidelijk zijn dat de schuldigen aansprakelijk zijn voor de geleden schade .
Mijnheer de Voorzitter , dit is een voortreffelijk Witboek .
Ik zal het niet over het bureau hebben .
Mijn vragen betreffen de positieve lijst van voedermiddelen .
Daarover is het Witboek van de Commissie niet duidelijk .
Wanneer komt de Commissie met een positieve lijst ?
Wanneer worden aan de productie van voedermiddelen dezelfde eisen gesteld als aan de productie van levensmiddelen ?
Tenslotte zou ik willen weten wanneer BSE-tests in alle lidstaten verplicht worden .
Ook daarover is het Witboek niet duidelijk .
Dank u voor uw uiteenzetting , mijnheer de commissaris .
Het bureau voor voedselveiligheid zoals u dat in grote lijnen geschetst hebt , is een erkenning van de realiteit .
De lidstaten zouden een regulerende instantie niet dulden , dus heeft het ook geen zin iets dergelijks voor te stellen .
Bepaalde onderdelen van de voedingsindustrie hebben zonder meer behoefte aan een betere regelgeving , en de veevoedersector is er daar duidelijk een van .
Maar als voorzitter van de commissie die zich in de komende drie jaar , zo te zien , voornamelijk met voedsel zal gaan bezighouden , moet ik u het volgende vragen : indien Europa , zoals u zegt , het veiligste voedselcontrolesysteem heeft , waarom hebben we dan 24 nieuwe richtlijnen en verordeningen nodig en 20 nieuwe wijzigingen op bestaande richtlijnen ?
Ten tweede , verergert dit niet het probleem van overregulering vanuit Brussel en een te gebrekkige uitvoering door de lidstaten ?
We kijken uit naar een vruchtbare gedachtewisseling met u over dit thema .
Dan nog een vraag over de uitbreiding : welke plannen koestert de Commissie om de kandidaat-lidstaten bij de debatten over deze nieuwe wetgeving te betrekken , gezien het feit dat de Commissie er duidelijk vanuit gaat dat de in het Witboek voorgestelde wetgeving tegen 2003 deel uit zal maken van het acquis communautair ?
Mijnheer de Voorzitter , om te beginnen wil ik mevrouw Ahern , mevrouw Roth-Behrendt en mevrouw Jackson bedanken voor hun steun aan ons Witboek .
Dit moedigt mij aan en ik zie uit naar een verdere discussie met hen en andere leden van het Parlement over de punten die zij aan de orde hebben gesteld .
Mevrouw Ahern had het over aansprakelijkheid .
Daar is natuurlijk niet expliciet sprake van in het Witboek , op de vermelding na dat we maatregelen nemen in verband met de traceerbaarheid .
Daar zijn trouwens al enkele maatregelen daarvoor .
Als dat allemaal in kannen en kruiken is , kunnen we het hebben over zaken als aansprakelijkheid .
Ondanks mijn achtergrond ben ik niet in detail ingegaan op de kwestie van de aansprakelijkheid , maar het komt mij voor dat het subsidiariteitsbeginsel hier om de hoek komt kijken .
Niettemin heb ik uw suggestie genoteerd , en ik zal er verder over nadenken .
Mevrouw Roth-Behrendt heeft mij een vraag gesteld over het opstellen van een positieve lijst .
Dat is een van de punten die we behandelen in de bijlage bij de wetgeving , en de bedoeling is een positieve lijst op te stellen voor veevoeder .
De lijst die we nu hebben is , zoals ik zeg , negatief , en we breiden hem uit al naargelang de noodzaak zich voordoet .
Het opstellen van een positieve lijst komt aan bod in de bijlage , en we hebben er een datum op geplakt , 2002 om precies te zijn .
Het waarschuwingssysteem voor veevoeder blijkt een gat in de wetgeving te zijn .
Er is een waarschuwingssysteem voor menselijke voeding , maar niet voor veevoeder .
Dit valt te betreuren , het is niet goed , we vinden het belangrijk om dit gebrek te onderkennen en wetgeving in te voeren om het gat te dichten , en dat gaan we ook doen .
We zijn op het ogenblik nog aan het werk rond de gekkekoeienziekte in de lidstaten en we zijn ook bezig met het opzetten van een systeem van steekproeven om het besmettingsgevaar in de lidstaten te beoordelen .
Ik weet dat mevrouw Roth-Behrendt mij deze vraag al eerder gesteld heeft .
Ik heb toen geantwoord dat volgens mij het werk goed opschoot .
Ik heb nu evenwel begrepen dat daar momenteel nog overleg over gevoerd wordt tussen de verschillende diensten van de Commissie .
Ik hoop dat ik u meer details zal kunnen geven als u mij er de volgende keer naar vraagt .
Mevrouw Jackson heeft de aandacht gevestigd op het feit dat er 24 nieuwe stukken wetgeving en 20 wijzigingen op bestaande wetgeving zijn en vraagt zich af of dit de overregulering niet nog erger maakt .
Mijn antwoord daarop is dat deze wetgeving bedoeld is om gaten in de bestaande wetgeving te dichten .
Het is geen kwestie van nieuwe of verdergaande vormen van regulering , al maakt dat er ook deel van uit , maar van het dichten van gaten en het sluiten van achterpoortjes in de keten van boerderij tot keukentafel .
Iemand heeft het over de kandidaat-lidstaten gehad .
Daar moeten we inderdaad rekening mee houden .
Bij de uitbreiding zijn normen voor voedselveiligheid en veiligheid in andere domeinen natuurlijk cruciaal .
Ik heb de aandacht van de heer Verheugen op deze kwestie gevestigd .
Mijnheer de Voorzitter , de onwetendheid van enkele lidstaten heeft Europa in een zware voedselcrisis gestort .
Het ergert mij dat , nu wij dit interessante verslag behandelen , de Raad weer eens totaal afwezig is .
Ik zou graag van u vernemen hoe u er wilt voor zorgen dat die nieuwe instantie , of hoe ze dan ook precies mag heten , invloed kan krijgen op de Raad .
Wie zal het in die instantie voor het zeggen hebben , wie zal de opdrachten verdelen ?
Inhoudelijk mogen wij natuurlijk niets voorschrijven .
Ik wil echter dat het Parlement na Maastricht en Amsterdam zijn rechten behoudt en zelfs uitbreidt .
Ik ben bang dat ook deze instantie als een anonieme satelliet door Europa zal vliegen .
Van zulke instanties ben ik wars .
Ik hoop dat het zover niet zal komen .
Ook ik ben blij met het Witboek .
Maar gelooft u dat het bureau voor voedselveiligheid hard genoeg met de vuist op tafel kan slaan om zaken te voorkomen zoals de rundvleesoorlog die we achter de rug hebben en de Franse weigering het importverbod op te heffen ?
U zegt dat de Commissie toelagen en subsidies kan intrekken bij landen die handelen zoals Frankrijk .
Gaat u ook voorstellen dat de Commissie overbruggingsgeld kan betalen , zoals Britse boeren op dit moment bijvoorbeeld vragen ?
Mijnheer de Voorzitter , mijnheer de commissaris , u heeft op de persbijeenkomst van vorige week gezegd dat het nieuwe Europees bureau voor de voedselveiligheid naar uw mening niet in de periferie gevestigd moet worden , maar u heeft niet gezegd wat die periferie is .
De werkzaamheden van het in Dublin gevestigde Europese bureau hebben bijvoorbeeld aangetoond , dat een fysieke afstand tegenwoordig geen belemmering is voor een doeltreffende lobby en goede contacten .
De belangrijkste taken van het nieuwe bureau voor de voedselveiligheid worden het verzamelen , publiceren en coördineren van informatie , het doen van aanbevelingen ter vergroting van de voedselveiligheid en , zoals u zei , het vergaren van wetenschappelijke kennis en het gieten van die kennis in een voor de consument toegankelijke vorm .
Door de moderne technologie kan men dit allemaal doen , waar men zich ook in de Europese Unie bevindt .
Ik vraag u dan ook waarop u uw mening over de vestigingsplaats baseert .
De samenstelling van het bureau : om te beginnen zullen er wetenschappers vast in dienst genomen worden die contacten zullen onderhouden en overleg zullen voeren met wetenschappers die een bijzondere expertise hebben op het onderzochte terrein .
Bovendien krijgt het bureau een raad van bestuur .
U zult merken dat we in het Witboek geen specifieke aanwijzingen hebben gegeven over de samenstelling van die raad van bestuur .
Dat is namelijk iets dat naar ik verwacht de komende weken en maanden besproken zal worden door het Parlement en de Commissie .
Ik stel mij voor dat de raad van bestuur zal worden samengesteld uit belanghebbenden - stakeholders - of hun vertegenwoordigers .
De precieze functie van de raad moet nog in detail worden uitgewerkt in het voorstel dat ik in september aan de Commissie zal voorleggen .
Dat is nog niet gebeurd , maar het zal gebeuren in september .
Ik verwacht niet dat de raad van bestuur enige invloed zal krijgen op de manier waarop de wetenschappers hun werk doen , want dat zou het onafhankelijke karakter van hun adviezen aantasten .
Maar de raad van bestuur zou wel een meer algemene bevoegdheid krijgen , bijvoorbeeld om het bureau te vragen een onderzoek in te stellen naar deze of gene kwestie .
De heer Florenz vraagt of het Parlement zijn zegje over dit alles zal krijgen .
Dat is iets waarover nagedacht en gesproken moet worden .
Er kunnen hierover verschillende meningen bestaan .
Sommigen zullen het niet gepast vinden dat het Parlement , leden van het Parlement of vertegenwoordigers van het Parlement zitting krijgen in de raad van bestuur .
Anderen zouden het wellicht waardevol vinden als het Parlement via vertegenwoordigers of zelfs in de persoon van parlementsleden de gelegenheid kreeg mee te beslissen over de kwesties die worden onderzocht .
Dit is iets waarover moet worden nagedacht .
Het is in ieder geval niet uitgesloten .
De heer Florenz heeft het ook gehad over anonimiteit , en daar ben ik blij om .
Het is namelijk buitengewoon belangrijk dat het nieuwe bureau volop in de publiciteit komt .
Het moet zichtbaar zijn .
Het moet bekend zijn .
De consumenten in de Europese Unie moeten weten dat er een bureau voor voedselveiligheid bestaat .
De directeur-generaal van dat bureau moet een bekend iemand zijn die regelmatig op televisie komt met uitspraken over de voedingssector , en dan vooral met positieve verhalen over gezonde voeding , dieet en wat dies meer zij , zodat de consument het bureau kent op het moment dat er een crisis opduikt .
Hij zal zich herinneren dat hij onder andere omstandigheden van het bureau gehoord heeft , en hopelijk zal er dan dankzij eerdere uitspraken een zekere basis van vertrouwen zijn opgebouwd .
Het is dus van het allergrootste belang dat dit geen anonieme instantie wordt , maar dat het in de publiciteit komt .
Ik zal er alles aan doen om het nieuwe bureau de bekendheid te geven die het nodig heeft .
Mevrouw Lynne wil weten of het bureau wel hard genoeg met de vuist op tafel kan slaan .
Ik vermoed dat zij doelt op de vraag waar de bevoegdheid van het bureau begint en ophoudt en waar het gezag en de bevoegdheid van de voedselveiligheidsbureaus van de lidstaten beginnen en ophouden .
Er moet in ieder geval een uitwisseling komen op wetenschappelijk niveau .
Het ligt voor de hand dat we geen behoefte hebben aan onenigheid tussen wetenschappers die voor het Europese voedselveiligheidsbureau werken en hun collega ' s van de nationale bureaus over deze of gene wetenschappelijke opinie .
Daar hebben we geen behoefte aan , dat is iets wat we zullen moeten vermijden .
Het vertrouwen van de consument kan door een aantal dingen worden ondermijnd , en een gebrek aan informatie is er daar een van .
Informatie waaruit een meningsverschil blijkt tussen wetenschappers over fundamentele aspecten van de voedselveiligheid is echter eveneens een bron van ernstige zorg .
We moeten zoiets proberen te vermijden door de juiste structuren op poten te zetten .
Met die structuren moeten we zorgen voor een deugdelijke informatieverspreiding onder wetenschappers , voor uitgebreid overleg en een ruime discussie , en moeten we het Europees bureau de gelegenheid en de bevoegdheid geven om advies in te winnen van onafhankelijke wetenschappers uit alle lidstaten en misschien zelfs wel daarbuiten , mocht dat nodig zijn .
In de loop der tijd , zoals ik zojuist heb gezegd , zal het bureau niet alleen bekendheid verwerven , maar zal zijn deskundigheid en zijn morele gezag toenemen zodat zijn standpunten worden overgenomen en niet tegengesproken .
Zoiets heeft zijn tijd nodig .
Je kunt het vertrouwen van de consument niet bij wet opleggen .
Vertrouwen is iets dat je geleidelijk wint .
Niettemin kan de Commissie ervoor zorgen dat de standpunten van het bureau over wetenschappelijke kwesties in wetgeving worden gegoten , wat dan weer de functie is van de Commissie , het Parlement en de Raad .
Ik besef dat dit een tijdrovende aangelegenheid is , maar niettemin is het invoeren van wetgeving op basis van de standpunten van het bureau in mijn ogen de enige manier om vooruit te komen .
Het niet naleven van deze wetgeving is dan een zaak die op de gebruikelijke manier door de rechtbanken kan worden afgehandeld .
Een van de kwesties waar we na verloop van tijd wellicht werk van zullen moeten maken is de vraag hoe snel zoiets moet worden afgehandeld .
Ik hoop dat we op een of andere manier een snellere beslissing van de rechtbanken kunnen bewerkstelligen .
Wat betreft het intrekken van toelagen en subsidies : ja , we hebben hierover nagedacht , maar eerst moeten we juridisch advies inwinnen .
In ieder geval zouden we daarmee , als de Europese wetgeving niet wordt nageleefd , snel kunnen reageren in afwachting van een rechterlijk vonnis .
Wat betreft de vraag van mevrouw Lynne rond overbruggingsgeld : dit is een kwestie die het Parlement zelf kan behandelen , omdat dit een begrotingskwestie is .
Vervolgens heeft mevrouw Myller mij gevraagd waar het bureau zou worden gevestigd .
Daarover is nog geen beslissing genomen , behalve dan dat het waarschijnlijk centraal zal worden gevestigd en niet in de periferie .
Ik geef toe dat het Voedsel- en Veterinair Bureau in Dublin is gevestigd , en hoewel ik zelf uit die contreien kom , moet ik toegeven dat het niet midden in Europa ligt !
Maar het Voedsel- en Veterinair Bureau zit in een andere situatie dan het bureau voor voedselveiligheid .
Het Voedsel- en Veterinair Bureau bestaat uit onafhankelijke wetenschappers en dierenartsen die moeten reizen vanuit een plaats waar een vliegveld is , en dat is in Dublin duidelijk het geval .
De zaak ligt heel anders voor het bureau voor voedselveiligheid .
Dat moet dicht bij de Commissie gevestigd zijn omdat er interactie moet zijn tussen de wetenschappers van het bureau en degenen die wetgevingsvoorstellen moeten indienen .
De communicatie tussen de Commissie en het bureau moet er voor een belangrijk deel op gericht zijn dat degenen die wetgevingsvoorstellen uitwerken volledig begrijpen wat de wetenschappers bedoelen , op welke problemen zij de vinger hebben gelegd , en met welke wetgeving die problemen het best te lijf kunnen worden gegaan .
Van hun kant zullen de wetenschappers ook een zekere inbreng willen hebben in het wetgevingsproces en de beleidsvorming om zich ervan te vergewissen dat de problemen die zij hebben vastgesteld ook gericht worden aangepakt .
Het lijkt mij wenselijk dat een dergelijk bureau zich op een centrale plaats bevindt .
Er zullen wetenschappers in vaste dienst zijn , maar er zal ook samenspraak moeten zijn met wetenschappers die als consulent optreden , en aangezien die daarvoor zullen moeten reizen , is het wellicht verstandiger hen naar een centraal punt te laten komen , nogmaals , waar de Commissie en de Raad zijn gevestigd .
Dit is hoe ik de zaak op dit moment inschat .
Misschien zal daarover hier , en elders , nog gesproken moeten worden - en ik sta open voor suggesties - maar mijn voorlopige conclusie is dat dit bureau op een centrale plaats moet komen en niet in de periferie .
Collega ' s , ik zit in een buitengewoon moeilijke positie omdat ik de agenda niet kan veranderen .
Ik stel voor dat u deze zaak in uw fracties bespreekt en aan de orde stelt in de Conferentie van voorzitters .
Als u belang hecht aan dit soort besprekingen na een toespraak van de Commissie , stel ik voor daar meer tijd voor te vragen dan het halve uur dat wij nu hebben .
Dit keer hebben we zes minuten aan vragen uit de zaal gehad en 29 minuten antwoord van de commissaris , met zijn toespraak .
Zoals u ziet is een half uur absoluut niet voldoende voor een dergelijke bespreking .
Ik hoop dat u dit in uw fracties ter sprake zult brengen , zodat we in de toekomst een beter gestructureerde bespreking kunnen voeren met de Commissie .
Het debat is gesloten .
 
Vragenuur ( Commissie ) Aan de orde is het vragenuur voor vragen aan de Commissie ( B5-0003 / 2000 ) .
Wij zullen dit keer ongeveer een uur en een kwartier aan het vragenuur besteden .
We korten de duur wat in omdat de tolken vandaag continu doorwerken .
Ik geef het woord aan de heer Purvis voor een motie van orde .
Ik ben het er niet mee eens dat het vragenuur wordt ingekort .
Dit is een van de weinige kansen die de gewone parlementsleden krijgen om het woord te voeren .
Ik vraag u derhalve met klem het vragenuurtje weer te verlengen tot anderhalf uur , zoals op de agenda staat .
Als het op de agenda staat moeten wij ons daaraan houden .
Waarde collega , volgens de agenda hadden we om 17.30 uur moeten beginnen , maar u hoeft maar een blik op de klok te werpen om te zien hoe laat het nu is .
Ik hoop echter dat we een nachtvergadering kunnen vermijden .
Eerste deel Vraag nr .
28 van ( H-0781 / 99 ) : Betreft : Bouw van een kerncentrale in het aardbevingsgebied in Turkije De twee recente aardbevingen met een kracht van meer dan zeven op de schaal van richter doen grote twijfel rijzen ten aanzien van de Turkse vastberadenheid om een dure kerncentrale te bouwen in Akuyu , terwijl de energiereserves van de dam van Ataturk worden geëxporteerd naar derde landen en de EU , die zelf op haar begroting bezuinigt , steun betaalt aan de slachtoffers van de aardbevingen .
De Turkse plannen op het gebied van de kernenergie gaan voorbij aan de gevaren voor de burgers en de ecosystemen in Turkije en de omringende regio ' s , en wekken het vermoeden dat erachter reeds lang besliste plannen schuilgaan van de Turkse politieke en militaire top om de nucleaire technologie te verwerven die het mogelijk maakt kernwapens te bouwen , aangezien men reactoren wil hebben van Canadese oorsprong , overeenkomstig die van India en Pakistan .
Welke maatregelen denkt de Raad te treffen om te voorkomen dat nucleaire ongelukken plaatsvinden en kernwapens worden ontwikkeld in een land dat wenst toe te treden tot de EU , en dat geweldige bedragen uitgeeft aan nucleaire programma ' s , terwijl het Europese steun ontvangt voor economische hulp ?
Ik geef het woord aan commissaris Verheugen .
De Commissie volgt aandachtig de geplande bouw van een kerncentrale in Akkuyu in Turkije en hecht er groot belang aan dat daarbij de strengste internationale normen voor nucleaire veiligheid in acht worden genomen .
Volgens onze inlichtingen is nog niet besloten aan wie het contract zal worden toegewezen .
De Commissie weet dat Turkije het verdrag inzake nucleaire veiligheid heeft ondertekend en geratificeerd , en erkent dat het Turkse bureau voor kernenergie als enige verantwoordelijk is voor het afgeven van vergunningen en het vastleggen van regels voor locatiekeuze , bouw , inwerkingstelling , exploitatie en sluiting van kerncentrales in Turkije .
De Commissie heeft geen bevoegdheid om restricties op te leggen aan de besluitvorming van andere landen met betrekking tot de energieproductie , ook niet in het geval van kernenergie .
Zoals commissaris Wallström heeft aangegeven tijdens de hoorzittingen in het Europees Parlement van september 1999 , zal de Commissie het thema nucleaire veiligheid en stralingsbescherming aan de orde stellen bij elke relevante ontmoeting met de Turkse regering , en ik kan u met genoegen melden dat we over een paar dagen een ontmoeting hebben met de Turkse minister van Buitenlandse Zaken , tijdens welke ik de kwestie zeker aan de orde zal stellen .
De Commissie is zich terdege bewust van de bezorgdheid van het publiek over de seismische activiteit in het gebied rond de Ecemis-breuklijn in de omgeving van de geplande locatie van de centrale .
Volgens inlichtingen van de Internationale Organisatie voor Atoomenergie is in het ontwerp van de centrale rekening gehouden met aardbevingen die krachtiger zijn dan ooit in de regio zijn opgetekend en tien keer zo krachtig als degene die in juni 1998 plaatsvond in Adana .
Er is een ruime marge voorzien in het ontwerp om een veilige exploitatie mogelijk te maken in de gegeven natuurlijke omstandigheden .
De Commissie is zich ook bewust van de bezorgdheid dat de centrale gebruikt zou kunnen worden om splijtstof aan te maken die geschikt is voor gebruik in kernwapens .
Zij onderkent het feit dat Turkije het Verdrag tegen verspreiding van kernwapens heeft ondertekend en geratificeerd , en dat het een algehele garantieovereenkomst heeft afgesloten met de Internationale Organisatie voor Atoomenergie .
Ik dank u voor dit antwoord .
Ik wilde echter het volgende opmerken .
Turkije is nu kandidaat-land .
Met dit project wil Turkije zijn energiepotentieel met 2 % verhogen .
Turkije wil kernreactoren van Canadese makelij , van het type Candu , bouwen .
Zoals is gebleken zijn dergelijke centrales in Pakistan en India reeds gebruikt voor de productie van kernwapens .
Wat gebeurt er als de een of andere dwaas tot de conclusie komt dat , gezien het nieuw geostrategisch evenwicht in de Kaukasus , er in de buurt een land moet zijn waar technologie voor kernwapens voorhanden is ?
Dat risico bestaat wel degelijk en dit is dan ook het politieke aspect van de zaak .
Er zijn echter ook technische aspecten .
Ik ben ingenieur en ik verzeker u dat bij dergelijke projecten de garantie van een veiligheidsniveau van twintig of dertig keer boven het instortingsniveau niets heeft uit te staan met de veiligheidscoëfficiënt .
Normaal gesproken werkt men in geval van onzekerheid met simulators .
Wij kunnen bij kernenergie echter niet werken met simulators .
Daarom moet men elk aardbevingsgebied uitsluiten .
Wanneer het om de bouw van kerncentrales gaat moet men dergelijke gebieden bij voorbaat uitsluiten .
Nu de Europese Unie en de Commissie nieuwe mogelijkheden hebben gekregen in de relatie met Turkije , zouden zij er goed aan doen deze vraagstukken ter sprake te brengen .
Deze zijn belangrijk niet alleen voor de veiligheid van het omringend gebied , maar ook voor een vredelievende ontwikkeling van Turkije binnen de Europese Unie .
Een paar weken geleden hebben we in het Parlement een debat gevoerd over nucleaire veiligheid , waarin we bijzondere aandacht hebben besteed aan de kandidaat-lidstaten .
Ik heb toen het standpunt van de Commissie uiteengezet .
U zult moeten leven met het feit dat er op het gebied van nucleaire veiligheid geen acquis communautaire bestaat .
Wij geven er derhalve de voorkeur aan om een aantal kandidaat-lidstaten langs politieke weg te overtuigen van de noodzaak niet meer te moderniseren centrales te sluiten .
Met Turkije ligt de zaak anders .
De centrale staat er nog niet .
Ik heb al gezegd dat Turkije deel uitmaakt van het non-proliferatieverdrag en van het verdrag inzake nucleaire veiligheid .
Als wij bij de verdere ontwikkeling van de kerncentrale vaststellen dat er reden is tot ongerustheid over de veiligheid , zullen we daar met Turkije over praten .
Als we tot de conclusie komen dat Turkije een kerncentrale wil bouwen die niet voldoet aan de gangbare Europese veiligheidsnormen , doen we hetzelfde als met Litouwen , Slowakije en Bulgarije .
Mijnheer de Voorzitter , de commissaris heeft gezegd dat Turkije het non-proliferatieverdrag en het verdrag inzake nucleaire veiligheid getekend heeft .
Waarom zouden we er dan aan twijfelen dat de Turkse kerncentrale niet even veilig is als alle andere in de Unie , en is de commissaris bereid een krachtiger houding aan te nemen tegenover de heer Souladakis ?
Ieder parlementslid heeft het recht zijn eigen bezorgdheid en vrees naar voren te brengen .
Ik deel ze niet .
Ik geloof dat Turkije de normen en criteria van het verdrag inzake nucleaire veiligheid en het non-proliferatieverdrag volledig erkent , maar het is ook duidelijk dat onder de bevolking van Europa hier bezorgdheid over bestaat , en het is dus volkomen terecht dat we daarover een gesprek voeren in het Parlement .
Vraag nr .
29 van ( H-0786 / 99 ) : Betreft : Wapens met verarmd uranium Heeft de Commissie enig onderzoek verricht naar de potentiële gevolgen voor EU-staten van grensoverschrijdende vervuiling als gevolg van het gebruik van wapens met verarmd uranium tijdens het Kosovo-conflict ?
Zo niet , waarom niet ?
Ik geef het woord aan commissaris Wallström .
Dank voor uw vraag , mijnheer Bowe .
De Europese Commissie heeft de milieueffecten van het conflict sinds het begin van het NAVO-ingrijpen in het oog gehouden .
Al in juni van het vorig jaar heeft de Commissie een eerste studie gefinancierd .
Die is uitgevoerd door het regionale milieucentrum voor Midden- en Oost-Europa en leverde de conclusie op dat er geen sprake is geweest van een grootschalige milieuramp .
Uit latere gegevens en analyses is niets gebleken dat deze conclusie tegenspreekt .
De Commissie is ook nauw betrokken geweest bij het opstellen van het recent rapport van de Task Force voor de Balkan in het kader van het milieuprogramma van de Verenigde Naties .
Dit is het meest gedetailleerde en uitgebreide rapport tot nu toe over de gevolgen voor het milieu van het conflict in Kosovo , en wie het nog niet gelezen heeft beveel ik aan dat te doen .
Het gebruik van wapens met verarmd uranium is een van de vele punten die in dit rapport aan de orde zijn gekomen .
Het is nu vrij toegankelijk op het Internet .
De Task Force voor de Balkan ondervond hinder van het feit dat er nauwelijks of geen informatie beschikbaar was over het feitelijke gebruik van dit soort wapens .
Tijdens de onderzoeksmissie van de Task Force in Kosovo zijn geen aanwijzingen gevonden die wijzen op besmetting .
Dit sluit echter niet uit dat bepaalde delen van Kosovo besmet zijn met verarmd uranium .
Uit een evaluatie op afstand , gekoppeld aan een onderzoek op het terrein , concluderen de opstellers van het rapport dat de risico ' s , voor zover die bestaan , beperkt zijn tot de onmiddellijke omgeving van de doelwitten .
Toekomstige stappen zullen ondernomen worden in het kader van het Stabiliteitspact voor Zuid-Oost-Europa .
Er wordt momenteel ook een speciaal regionaal plan voor milieuherstel opgesteld .
Dat zal een kader bieden voor noodhulp bij het herstellen van de oorlogsschade , mocht dit nodig zijn .
Mijnheer de Voorzitter , om te beginnen dank ik de commissaris voor dit buitengewoon verhelderende antwoord .
Het is duidelijk dat de Commissie over dit probleem heeft nagedacht , en het doet me genoegen dat hierover grondige rapporten zijn samengesteld .
Ik moet er echter op wijzen dat de bezorgdheid over wapens met verarmd uranium te maken heeft met de manier waarop ze worden gebruikt .
Het uranium verspreidt zich door de lucht , wordt ingeademd en wordt nu misschien door een deel van de bevolking van Kosovo meegedragen .
Dit kan op lange termijn leiden tot gevolgen die we op dit moment nog niet kunnen inschatten .
Dit schijnt ook te zijn gebeurd met de inzet van wapens met verarmd uranium in de golfoorlog .
Daarom zou ik van de Commissie willen horen of zij van plan is de situatie op de voet te blijven volgen en hoe lang zij van plan is dit te doen om de gevolgen op lange termijn in kaart te brengen , niet alleen de gevolgen van wapens met verarmd uranium , maar ook enkele andere milieugevolgen die , zoals wij weten , op zijn minst op een beperkt aantal plaatsen in Kosovo merkbaar zijn .
Hoe lang zult u de gevolgen van deze wapens in het oog blijven houden ?
Dank u voor uw vraag , mijnheer Bowe .
Ik herhaal dat er nog altijd geen bevestiging is dat er verarmd uranium in het conflict is gebruikt .
Bij de opruimingswerkzaamheden in Kosovo is ook geen verarmd uranium aangetroffen .
Maar de symptomen en de problemen waar u het over heeft kunnen aanwezig zijn , en zouden het gevolg kunnen zijn van de inzet van verarmd uranium .
Dat staat ook in het rapport .
Er zijn geen grensoverschrijdende gevolgen vastgesteld , en het gros van de wapens is waarschijnlijk ingezet op het grondgebied van de Federale Republiek Joegoslavië .
Het probleem is dat de toegang tot dat land beperkt is door zijn huidige politieke isolement .
Er rust een grote verantwoordelijkheid op de schouders van de Verenigde Naties omdat zij de instantie zijn aan wie het rapport gericht is , dus zij moeten de verantwoordelijkheid op zich nemen .
Via het regionale plan voor milieuherstel kunnen we echter de situatie in het oog blijven houden en steun verlenen .
Dat is het kader waarbinnen we als Europese Unie kunnen werken .
Het is belangrijk dat we de toestand in het oog houden .
Zo kunnen we de lidstaten , de Verenigde Naties en de Commissie stof tot nadenken aanreiken , als het gaat over militaire geheimen en gevolgen van oorlogvoering voor het milieu .
Dit zal ook op lange termijn gevolgen hebben voor de manier waarop wij over de inzet van dit soort wapens denken .
Mijnheer de Voorzitter , mevrouw de commissaris , over enkele maanden zullen opnieuw honderdduizenden vakantiegangers aan de Adriatische kust hun zomervakantie doorbrengen .
Wij weten uit de media dat ginds vlak voor de kust bommen en andere wapens zijn gedropt .
Kunt u bevestigen dat de vakantiegangers deze zomer zonder gevaar in de Adriatische zee kunnen baden en zijn er maatregelen gepland om te onderzoeken in hoeverre gevaar dreigt ?
Er zijn veel dingen die ik graag zou willen garanderen , maar helaas kan ik dat niet .
We schatten de situatie in op basis van dit soort rapporten en de delegaties die we uitsturen om de zaken te verifiëren .
Dat is waar we ons op baseren wanneer we mensen advies geven over wat ze het beste kunnen doen .
We hebben kunnen vaststellen dat oorlogsvoering op lange termijn gevaarlijke gevolgen heeft voor het milieu .
Wat milieu betreft hebben we zojuist een richtlijn aangenomen over vervuiling van de zee .
Daaronder vallen ook kogels en wapens en dergelijke .
Het gaat hierbij om een vroegtijdig waarschuwingssysteem , om het vroegtijdig opsporen van problemen .
Helaas kunnen we geen garanties geven .
Het enige wat we kunnen doen is de zaak in het oog houden en opruimen .
Ik wilde de commissaris vragen of het klopt dat de NAVO-militairen die thans in de regio gestationeerd zijn , gecontroleerd worden op nucleaire straling en of dezelfde controle wordt uitgevoerd op de bevolking ?
Ik kan geen antwoord geven op die vraag .
Wat medische controle en dergelijke betreft beschik ik niet over de vereiste informatie om u een behoorlijk antwoord te geven .
Wat we wel weten door onze milieuactiviteiten is wat ik u al gezegd heb .
Er bestaat nu een plan voor herstel van het milieu , maar wat medisch toezicht betreft beschik ik niet over de noodzakelijke informatie .
Ik kan die informatie natuurlijk wel proberen te achterhalen .
Vraag nr .
30 van ( H-0793 / 99 ) : Betreft : Benoeming van een EU-gevolmachtigde voor Tibet In 1998 registreerde de Tibetaanse regering in exil meer dan 4.000 Tibetanen die met gevaar voor hun leven over de Himalaya-bergen naar de vrijheid vluchtten .
Tal van vluchtelingen liepen daarbij ernstige bevriezingen op en een groot aantal van hen kwam om het leven .
De interfractiewerkgroep " Tibet " is uiterst bezorgd over de slechter wordende situatie in Tibet ; duidelijk is dat het huidige beleid van de Europese Unie ontoereikend is gebleken om de ernstige schendingen van de mensenrechten tegen te gaan , waaronder de Tibetanen in Tibet dagelijks te lijden hebben .
Omdat de interfractiewerkgroep " Tibet " in hoge mate verontrust is over de aanhoudende schendingen van de mensenrechten in Tibet en het voorstel van de Dalai Lama steunt om met de Chinese regering een dialoog aan te gaan om een oplossing te vinden voor de situatie in Tibet , verzoekt zij de Commissie een speciaal gevolmachtigde voor Tibet te benoemen die zich om de desbetreffende belangen van de Europese Unie bekommert en zich ervoor inzet de Tibetaanse en Chinese instanties , resp. vertegenwoordigers tot een dialoog te brengen .
Wanneer is de Commissie van plan een speciaal gevolmachtigde voor Tibet te benoemen ?
Ik geef het woord aan commissaris Patten .
Wij delen algemeen de bezorgdheid van het Europees Parlement over Tibet .
Ik ben al geruime tijd van mening dat we onze ideeën over mensenrechten , waaronder die in Tibet , krachtig en onverbloemd aan de Chinese regering duidelijk moeten maken .
De Europese Unie heeft dat vorige maand gedaan op de topontmoeting tussen China en de Europese Unie in Peking .
Wij hebben toen druk op China uitgeoefend in verband met een aantal mensenrechtenkwesties , waaronder Tibet .
We hebben bij China nogmaals aangedrongen op een dialoog met de Dalai Lama .
Ik zal druk blijven uitoefenen .
We zullen de kwestie-Tibet bij China aan de orde blijven stellen .
We doen echter ook meer .
In het kader van de mensenrechtendialoog tussen China en de Europese Unie hebben we ook onze aandacht gericht op een aantal praktische stappen .
Zo kunnen we deskundigen naar Tibet uitzenden of voor Tibetanen bestemde ontwikkelingsprogramma ' s voor gezondheidszorg , onderwijs en beroepsopleiding opzetten .
De benoeming van een Europese gevolmachtigde voor Tibet is in de eerste plaats een zaak voor de Raad .
Het Parlement kan de Raad hierover desgewenst rechtstreeks aanspreken .
Ik van mijn kant ben er niet zo zeker van dat we daarmee iets waardevols aan onze inspanningen zouden toevoegen .
Het is niet waarschijnlijk dat de Chinese overheid zich er veel aan gelegen zal laten liggen .
Wij beschikken zo ook al over efficiënte communicatielijnen met de Tibetaanse diaspora .
Ik wil mij ook hoeden voor een wildgroei in het aantal speciale afgezanten , hoe behartigenswaardig de zaak op zich ook moge zijn .
Mijnheer de Voorzitter , mijnheer Patten , u hebt tijdens uw verblijf in China natuurlijk veel ervaring opgedaan .
U weet zeer goed hoeveel inspanningen de Tibetanen doen om een dialoog te beginnen .
Daar werd tot nu toe echter steeds een stokje voor gestoken .
Als uw antwoord betekent dat wij ons tot de heer Solana moeten wenden , bekijkt u , vrees ik , het buitenlands beleid wat eenzijdig .
Ik steun uw zeer consequente visie waarin u de klemtoon legt op de mensenrechten .
De inhechtenisneming , foltering en verminking van jonge vrouwen en dergelijke is een onderwerp waar wij avonden over door zouden kunnen praten .
Als wij ons beperken tot een verwijzing naar de bevoegdheid van de Raad , vrees ik dat het vraagstuk van de mensenrechten niet genoeg aan zijn trekken zal komen .
Wij willen de nadruk leggen op economie en handel , maar ook op mensenrechten .
Daarvoor rekenen wij eigenlijk op de medewerking van de Commissie .
Volgens ons is dat geen zaak voor de Raad .
De zaak zit als volgt in elkaar .
Ik heb niets dan de waarheid gesproken toen ik zei dat het benoemen van speciale gevolmachtigden een zaak is voor de Raad .
Het is nu eenmaal zo dat wij met begrotingsbeperkingen te maken hebben en de Raad zo iemand moet benoemen .
Wellicht zijn er mensen die vinden dat dit onderdeel van de begroting in de toekomst herzien moet worden .
Maar afgezien daarvan heb ik niet gezegd dat we geen standpunt of geen bevoegdheid hebben inzake mensenrechten .
Ik hoop van ganser harte dat de Commissie in de komende maanden een mededeling zal kunnen uitvaardigden over mensenrechten , waarin onder meer zal komen te staan dat de handels- en andere belangen van de Europese Unie niet los staan van de mensenrechten in China of elders .
Ik vind al geruime tijd dat we allen moeten erkennen dat wij het beste zaken kunnen doen met landen die hun eigen burgers fatsoenlijk behandelen , waar ook ter wereld .
Nogmaals , wij hebben ons standpunt over Tibet aan China kenbaar gemaakt .
In de loop van de luttele maanden dat ik commissaris ben is dit al twee keer gebeurd , de eerste keer in New York , tijdens onze ontmoeting met minister Tang en onlangs nog tijdens onze ontmoeting in Peking .
Ook in de toekomst zullen we onze bezorgdheid over dit thema niet onder stoelen of banken steken .
Als ik een literaire verwijzing mag maken - want ik begrijp dat u in dit soort onderwerpen geïnteresseerd bent - wil ik u het boek aanbevelen over de problemen in Tibet van de gerenommeerde journaliste Isabel Hilton dat kort voor Kerstmis is uitgekomen .
Mijnheer de Voorzitter , ik begin mijn aanvullende vraag met de Tibetaanse groet , die ' geluk en vrede ' betekent .
In Tibet gaat het niet alleen om mensenrechten en milieu .
Het gaat ook om een uniek cultureel erfgoed , dat ons , Europeanen , belangrijke waarden als rust , kalmte , medeleven of , zoals de Dalai Lama het noemt , compassion kan bijbrengen .
Wat kan nu de Commissie concreet doen om het voorstel van Zijne Heiligheid de Dalai Lama voor een vreedzame oplossing van de kwestie-Tibet te ondersteunen ?
Ik wijs erop dat , als wij niets ondernemen , het einde van de Tibetaanse cultuur en het Tibetaanse volk in zicht is .
Ik heb veel waardering voor wat u zegt over het cultureel erfgoed en de boeddhistische traditie .
Net als u heb ik de autobiografie van de Dalai Lama gelezen .
Het is een buitengewoon aangrijpend relaas van zijn verantwoordelijkheden ten aanzien van Tibet en zijn spirituele inzichten .
Net als anderen heeft de Commissie aangedrongen op een dialoog .
De Dalai Lama heeft aangegeven dat hij een vreedzame dialoog wenst .
Ik zou graag hebben gezien dat de Chinese regering consequent en positief op die opening van de Dalai Lama had gereageerd .
Tijdens of rond het bezoek van president Clinton aan China heeft de president van de Chinese Volksrepubliek laten doorschemeren dat er een dialoog op stapel stond .
Dit zou niet alleen erg heilzaam zijn voor Tibet en eenieder die hecht aan vrede en stabiliteit in Azië , maar het zou ook pleiten voor de regering van de Volksrepubliek China als zij gehoor gaf aan deze inspanningen en een dialoog opende .
Vraag nr .
31 van ( H-0795 / 99 ) : Betreft : De verwerping door de Commissie van een regelgeving inzake behoorlijk bestuur in de EU Volgens informatie uit de pers heeft de Commissie het voorstel van de Europese Ombudsman Jacob Söderman over het recht van de Europese burgers op behoorlijk bestuur in de EU verworpen .
De Commissie , die eerder zelf de idee van een regelgeving inzake behoorlijk bestuur goedkeurde , steunt nu niet het gedetailleerde voorstel dat wordt ingediend , maar schrijft uiteindelijk alleen enkele bijkomende regels voor inzake betere dienstverlening .
Klopt die informatie uit het nieuws ?
Wat is de reden voor de handelwijze van de Commissie en hoe verklaart de Commissie het verschil dat daardoor ontstaat tussen verklaringen die over de hervorming van de EU-administratie worden afgelegd en de daden die worden gesteld ?
Is de Commissie van oordeel dat het gebeurde in overeenstemming is met het in september door het Europees Parlement en de Commissie overeengekomen vijfpuntenplan en is de Commissie ertoe bereid over de regelgeving inzake behoorlijk bestuur een gedetailleerd voorstel in te dienen in zulke vorm dat ook het Parlement de mogelijkheid heeft er een standpunt over in te nemen ?
Ik geef het woord aan commissaris Patten .
De krantenberichten waar u naar verwijst lijken mij misleidend en onnauwkeurig .
In november 1999 heeft de Commissie in eerste lezing een administratieve gedragscode aangenomen die deel moet gaan uitmaken van haar reglement .
Momenteel voert de Commissie overleg met haar ambtenaren over dit document .
Dit overleg zal binnen enkele weken worden afgerond .
Daarna zal de Commissie de gedragscode in tweede lezing aannemen .
Ik wijs u erop dat de nieuwe Commissie ogenblikkelijk gevolg heeft gegeven aan de beslissing van de Europese ombudsman van 28 juli 1999 door op eigen initiatief een onderzoek te starten in verband met de gedragscode .
De Commissie wil met name benadrukken dat zij alle voorlopige aanbevelingen van de Europese ombudsman heeft opgenomen in haar ontwerp voor de gedragscode .
De gedragscode is volledig gewijd aan de betrekkingen tussen de ambtenaren van de Commissie en de bevolking .
De code zal worden aangenomen met een wettelijk bindend besluit van de Commissie dat openbaar gemaakt zal worden in het Publicatieblad van de Europese Unie .
Ons voorstel is volledig gestoeld op het ontwerp van de Europese ombudsman .
Volgens de Verdragen is de Commissie bevoegd voor het uitvaardigen van wettelijke voorschriften met betrekking tot haar reglement .
Maar het spreekt uiteraard voor zich dat de Commissie zich houdt aan het principe van een regelmatige politieke dialoog met het Europees Parlement over alle aspecten van de administratieve hervorming .
Mijnheer de Voorzitter , mijn dank aan de commissaris .
Ik wil toch even vragen wanneer dit reglement uiteindelijk van kracht wordt , rekening houdend met het feit dat het al sedert 1997 in de maak is .
De krantenberichten waren misleidend .
Volgens mij is er geen verschil van benadering tussen de ombudsman en ons .
Er is een vraagstuk in verband met de rechtsgrondslag en daarover hebben wij grondig advies ingewonnen .
Daar houden wij ons dan ook aan .
Ik neem nogmaals aan dat de afgevaardigden die zich in het bijzonder voor deze zaak interesseren , zoals de afgevaardigde die de vraag heeft gesteld , hierover waarschijnlijk een dialoog wensen .
Dit is uiterst belangrijk en ik heb dan ook alle begrip voor uw bezorgdheid .
Ik dank de Commissie voor haar antwoord dat ik zeer positief vind .
Voor de zekerheid zou ik graag een bevestigend antwoord willen hebben op de vraag of de Commissie werkelijk alle delen van het voorstel van de heer Söderman inzake behoorlijk bestuur als aanvaardbaar beschouwt .
Klopt het dat alle delen van het voorstel inhoudelijk zullen worden overgenomen ?
Ik zal u voorlezen wat er in mijn instructies staat , en aangezien het in mijn instructies staat , moet het wel waar zijn : " Ik benadruk nogmaals dat de Commissie alle punten uit de voorlopige aanbevelingen van de ombudsman van juli 1999 overneemt " .
In beide stukken , dat wil zeggen het document van de Commissie en de voorlopige aanbevelingen van de ombudsman , staat grotendeels hetzelfde .
Het enige fundamentele discussiepunt is de rechtsgrondslag .
Dit is een belangrijk punt en ik kan daar in detail op ingaan als u wilt .
Ik verzeker u hoe dan ook dat hierover nauw overleg wordt gepleegd met de ombudsman .
Wij zullen de notities van de heer Patten met veel genoegen aan de reeks boeken toevoegen die wij als parlementsleden op ons nachtkastje hebben staan .
Daar de indiener van vraag nr .
32 afwezig is , vervalt deze vraag .
Mijn excuses aan de heer Vitorino voor de onbeleefdheid van het Parlement .
Ik betreur dit .
Volgens het Reglement hoeft de heer Vitorino geen antwoord te geven .
Ik wens hem nog een prettige avond .
Tweede deel Vragen aan de heer Nielson , die wordt vervangen door de heer Patten De vragen nr .
33 en 34 van het tweede deel van het vragenuur voor vragen aan de Commissie waren gericht aan de heer Nielson .
De heer Nielson kan hier vandaag niet aanwezig zijn omdat hij in Zuid-Afrika is .
Ik heb echter een attente brief ontvangen van de vice-voorzitter van de Commissie , mevrouw Loyola de Palacio , waarin zij een uitgebreide verklaring geeft en aankondigt dat de heer Patten deze vragen zal beantwoorden .
Vraag nr .
33 van ( H-0829 / 99 ) : Betreft : Mainstreaming bij de communautaire steunverlening De Raad heeft reeds in 1995 richtsnoeren uitgewerkt voor de integratie van gelijke kansen ( mainstreaming ) in beleidsvormen betreffende steunverlening .
De richtsnoeren schrijven voor dat iedereen die werkzaam is op het gebied van ontwikkelingsvraagstukken continu moet worden bijgeschoold inzake " gender mainstreaming " .
De laatste jaren heeft echter slechts een 50-tal personen een dergelijke opleiding gevolgd en bovendien kent het directoraat-generaal voor steunverlening geen verplichte opleiding inzake gelijke kansen .
Om gelijke kansen te integreren in alle activiteiten ( mainstreaming ) is het noodzakelijk dat aandacht voor de gelijkheid tussen vrouwen en mannen een vanzelfsprekend element is van alle beleidsvormen , strategieën en acties op het gebied van ontwikkeling .
Om dit mogelijk te maken dienen de richtsnoeren van de Raad inzake mainstreaming integraal te worden doorgevoerd .
Het huidige personeel moet een verplichte opleiding op het gebied van gelijke kansen volgen en binnen het directoraat-generaal voor steunverlening dient een 1 tot 2 dagen durende opleiding op het gebied van gelijke kansen deel uit te maken van de verplichte introductiecursus voor nieuwe ambtenaren .
Is de Commissie bereid deze maatregelen te nemen ?
Om te beginnen wil ik graag benadrukken hoezeer het mijn collega Nielson spijt dat hij niet aanwezig kan zijn .
Degenen echter onder u die zich met deze ontwikkelingsvraagstukken bezighouden , zullen het belang inzien van zijn reis naar Zuid-Afrika en van voortzetting van onze overeenkomst met dat land .
De Commissie is bereid te onderzoeken of een inleidende cursus ontwikkeling en gelijke kansen voor vrouwen onderdeel kan uitmaken van de basisscholing van nieuwe personeelsleden .
Dit is in het verleden al gebeurd , maar helaas niet op regelmatige basis .
Een andere manier om het personeel te bereiken is via scholing van personeel dat naar de delegaties van de Unie in het buitenland wordt uitgezonden .
Zo krijgt men automatisch een scholing zonder deze verplicht te stellen .
We streven er ook naar gelijke kansen voor vrouwen op te nemen in de basisscholing projectcyclusbeheer die onze functionarissen volgen .
In de mate van het mogelijke willen wij dit soort cursussen van het begin af aan tot een vast onderdeel maken van onze scholing , zodat we daar achteraf niet afzonderlijk aandacht aan hoeven te besteden .
Mijn eigen idee hierover als oud-minister van ontwikkelingssamenwerking is dat dit een vanzelfsprekend onderdeel moet worden van de dagelijkse gang van zaken , en dus integraal deel moet uitmaken van het scholingspakket .
Dit mag niet langer beschouwd worden als een soort facultatief supplement .
Het streven naar gelijke kansen moet op alle niveaus een integraal onderdeel zijn van de werkzaamheden van het directoraat-generaal voor steunverlening .
Het moet niet als een extraatje worden toegevoegd .
Deze vaststelling moet natuurlijk leiden tot een herformulering van doelstellingen en strategieën en tot een herstructurering van instanties en procedures , zodat de prioriteiten en behoeften van zowel vrouwen als mannen beter worden weerspiegeld .
Verder moeten er maatregelen worden genomen tegen seksebepaalde verschillen .
Gelijke kansen moeten niet alleen een integraal deel zijn van projecten en programma ' s , maar ook van alle overkoepelende doelstellingen , actieprogramma ' s en strategieën .
Ogenschijnlijk zijn wij het hierover eens .
De verantwoordelijkheid voor gepaste aandacht voor gelijke kansen ligt echter bij de afdelings- en diensthoofden .
Als degenen die leiding moeten geven niet beschikken over de benodigde beroepsbekwaamheden , gebeurt er niets .
Dan zal " gender mainstreaming " geen enkele prioriteit krijgen .
Slechts zeer weinig leidinggevend personeel binnen het directoraat-generaal voor steunverlening , diensthoofden en nog hoger personeel , heeft deelgenomen aan de cursussen inzake gelijke kansen die zijn georganiseerd .
Slechts één hoofd heeft een halve dag deelgenomen aan zo ' n cursus .
Dat is natuurlijk onaanvaardbaar .
Wat wil de Commissie doen om te zorgen dat diensthoofden en nog hoger personeel de noodzakelijke cursussen volgen ?
Weliswaar heeft men in het verleden de problematiek rond gelijke kansen aan de orde gesteld in de verplichte introductiecursus voor nieuwe werknemers , maar dat duurde maar twee uur per cursus .
Deze beperkte confrontatie met de problematiek is echter in alle introductiecursussen van de laatste tijd van het programma geschrapt .
Zoals ik in mijn vraag aangeef , moet niet één of twee uur , maar één tot twee dagen aan dit onderwerp worden besteed .
Mijn vraag luidt : is de Commissie werkelijk bereid om de aangenomen richtsnoeren inzake " gender mainstreaming " voor het directoraat-generaal voor steunverlening te volgen ?
Voor mij is het hoe dan ook erg belangrijk dat gelijke kansen voor vrouwen een vanzelfsprekendheid wordt .
Dat geldt ook voor mijn collega Nielson .
Ik wil niet blijven doorzeuren over boeken , maar ik heb net het boek van David Landis Barnhill uitgelezen over wat het ene land welvarend maakt en het andere minder .
Het valt op hoe belangrijk volgens hem gelijke kansen voor vrouwen zijn voor de economische welvaart en de politieke stabiliteit van samenlevingen , zelfs voor die van duizenden jaren geleden .
Ten tweede ben ik van mening dat de scholing waar we het over hadden , weliswaar niet verplicht gesteld moet worden - er bestaat trouwens geen enkele verplichte cursus binnen de Commissie - maar wel tot het essentiële pakket moet behoren .
Aangezien deze scholing tot het essentiële cursuspakket moet behoren , hoop ik dat iedereen ervoor zorgt dat hij voldoende is geschoold in kwesties betreffende gelijkheid van de vrouw .
Dat geldt voor iedereen op elk hiërarchisch niveau .
Het mag niet zo zijn dat hogere ambtenaren dit een goed idee vinden voor hun ondergeschikten , maar zichzelf er te groot of te hooggeplaatst voor vinden .
Ten derde is het de beste aanpak om van gelijke kansen voor vrouwen een integraal en overkoepelend onderdeel te maken van de meest gevolgde cursussen voor ontwikkelingsambtenaren .
Dit geldt wellicht het sterkst voor de cursus projectcyclusbeheer , de sleutel tot een goed beheer van projecten op het terrein .
Ik heb dus veel waardering voor wat u zegt .
Ik hoop dat uit onze aanpak blijkt dat wij de zaak praktisch aanpakken en de aandacht geven die zij verdient .
Vraag nr .
34 van ( H-0831 / 99 ) : Betreft : Hulpverlening aan Centraal-Azië Welke ontwikkelingshulp en welke humanitaire hulp verleent de Commissie aan de landen in Centraal-Azië , en hoe beoordeelt zij het resultaat daarvan ?
Vragen aan mevrouw Diamantopoulou Sinds 1991 heeft de Commissie aanzienlijke financiële steun verleend aan de Nieuwe Onafhankelijke Staten , waaronder die in Midden-Azië .
De Europese hulp is voor het merendeel verstrekt in het kader van het TACIS-programma .
In 1998 en 1999 hebben Kirgizstan , Kazachstan , Oezbekistan en Turkmenistan technische steun ontvangen ten bedrage van 78 miljoen euro .
De steun heeft zijn vruchten afgeworpen in alle sectoren , in met name de landbouw , de infrastructuurontwikkeling en de particuliere economie en bij de institutionele versterking .
Veiligheidsoverwegingen hebben verhinderd dat Tadzjikistan ten volle van TACIS kon profeteren , maar in 1998 en 1999 bestond er een wederopbouwprogramma ten bedrage van 7,2 miljoen euro .
De Europese Unie heeft echter niet alleen steun verleend aan nationale programma ' s maar ook aan belangrijke regionale maatregelen op het gebied van de energievoorziening , het vervoer en het milieu .
In Midden-Azië konden in 1996 programma ' s voor voedselzekerheid van start gegaan nadat de Europese Unie in de twee voorgaande jaren voedselhulp in natura had geboden .
Kirgizstan , en in mindere mate Tadzjikistan hebben van deze programma ' s geprofiteerd .
In 1998 en 1999 bedroeg de financiële steun voor programma ' s van NGO ' s 7,42 miljoen euro .
In diezelfde periode heeft Kirgizstan 17 miljoen euro ontvangen .
Sinds 1993 steunt het Bureau voor humanitaire hulp van de Europese Gemeenschap ( ECHO ) de meest kwetsbare groepen en sectoren in Tadzjikistan en Kirgizstan .
In 1998 en 1999 is 3,9 miljoen euro steun toegekend aan Kirgizstan , en Tadzjikistan heeft voor meer dan 35 miljoen euro ontvangen , voornamelijk voor voedsel , medische hulp , watervoorziening en afvalverwerking .
Regelmatige controles en evaluaties hebben uitgewezen dat de steun van de Europese Unie bijdraagt tot de stabiliteit van deze landen , en daarmee tot het vredesproces .
Mijnheer de Voorzitter , mijnheer de commissaris , Centraal-Azië en de Kaspische Zee dreigen de Balkan van de 21e eeuw te worden .
Het is erg belangrijk dat de grote staten Turkmenistan en Oezbekistan worden gestabiliseerd .
Daarom wil ik u vragen hoe het is gesteld met de onderhandelingen over de partnerschapsovereenkomst met die twee landen en dus met de politieke betrekkingen .
Die kwestie valt onder uw bevoegdheid .
Mijn tweede vraag valt onder de bevoegdheid van commissaris Nielson en betreft de samenwerking op milieugebied : hoe staat het met de kwestie van de watervoorziening en het probleem van de katoenmonocultuur , die grote droogte veroorzaakt ?
Op de Top in Istanboel een paar weken geleden hebben we besprekingen kunnen voeren met een aantal Midden-Aziatische republieken .
Ik hecht er bijzonder veel belang aan dat we onze betrekkingen met deze landen verstevigen .
Ik kan u desgewenst een gedetailleerd overzicht bezorgen van de precieze stand van zaken rond de onderhandelingen over de partnerschaps- en samenwerkingsovereenkomsten met elke Midden-Aziatische republiek .
Iedereen hoopt natuurlijk dat uw voorspellingen over de toekomst aan de pessimistische kant zullen blijken te zijn .
U hebt echter in mijn ogen volkomen gelijk wanneer u wijst op het strategische belang van Midden-Azië .
Ik heb u in het verleden al het woord horen voeren over de Kaukasus .
U heeft volkomen gelijk wanneer u zegt dat een Unie die streeft naar conflictpreventie moet nagaan wat zij in deze regio ' s kan doen om het soort conflict te vermijden dat zoveel verwoesting heeft aangericht op de Balkan en dat ons veel meer heeft gekost dan het geval zou zijn geweest als we waar mogelijk preventief hadden opgetreden .
Uw opmerkingen over het strategische belang van deze regio ' s zijn dus volkomen op hun plaats .
Wij dragen bij tot programma ' s in de regio die invloed hebben op het milieu .
Onze voedselprogramma ' s houden rechtstreeks verband met de structurele hervorming van de landbouw en met armoedebestrijding .
De programma ' s zelf zijn bedoeld om de landbouw een gezondere basis te geven in de samenleving en meer daarvan te maken dan pure roofbouw .
Het milieuaspect moet onze blijvende aandacht genieten .
Het viel ons op dat het antwoord van de commissaris door de indiener van de vraag met applaus werd beloond .
Dat komt niet vaak voor .
Daar komt nog bij dat de heer Patten dit keer niet eens uit zijn bibliotheek heeft geciteerd !
Hartelijk dank , mijnheer Patten , voor uw bijdragen van vandaag .
Vraag nr .
35 van ( H-0778 / 99 ) Betreft : Grieks actieplan voor de werkgelegenheid Uit de evaluatie van de actieplannen voor de werkgelegenheid blijkt dat Griekenland en Italië van de Commissie de meeste opmerkingen hebben gekregen wegens hun onsamenhangende maatregelen en steunbeleid voor de werkgelegenheid .
In het rapport staat dat Griekenland en Italië de doelstellingen voor meer werkgelegenheid nog niet hebben gehaald en het valt te betwijfelen of de geplande beleidsvormen kunnen tegemoetkomen aan de richtsnoeren inzake voorkoming en aanpak van langdurige werkloosheid .
Verder wordt gezegd dat Griekenland geen enkele planning heeft voor maatregelen op de middellange en lange termijn met betrekking tot de vermindering van de fiscale en sociale lasten op arbeid en voor het doeltreffend gebruik van middelen uit het ESF ter ondersteuning van het werkgelegenheidsbeleid en dat er bovendien geen concrete werkgelegenheidsgegevens beschikbaar zijn .
Kan de Commissie antwoorden op de volgende vragen : is de Griekse regering concrete verbintenissen aangegaan , en zo ja welke , om het werkgelegenheidsprobleem van jongeren en langdurig werklozen aan te pakken , en beschikt zij over een afdoende methode om de schommelingen in de werkloosheid te lokaliseren , te registreren en te controleren of blijven de meeste maatregelen gewoon beperkt tot het tellen van de werklozen ?
In de vraag van de heer Papayannakis wordt verwezen naar het pakket werkgelegenheidsmaatregelen voor het jaar 1999 .
Daarin doet de Commissie enkele aanbevelingen aan het adres van Griekenland die tot doel hebben de werkgelegenheidsmaatregelen efficiënter te maken .
Het gaat hier met name om de hervorming van de overheidsdiensten , waar zich problemen voordoen en waarvoor versterkte inspanningen moeten worden ondernomen .
Verder is hier sprake van verbetering van het statistisch waarnemingssysteem en van toepassing van een preventief beleid overeenkomstig de richtsnoeren 1 en 2 van het werkgelegenheidspakket .
De Griekse regering heeft in haar beleid ter bestrijding van de werkloosheid voor 1999 twee concrete programma ' s opgenomen : " ja tegen het beroepsleven " en " weer aan de slag " .
De definitieve resultaten van deze programma ' s zijn echter nog niet bekend en dus kunnen wij niet beoordelen of de kwantitatieve doelstellingen al dan niet zijn bereikt .
De Griekse regering erkent dat er een probleem bestaat bij de werkloosheidsregistratie .
Het is kennelijk niet mogelijk precies het aantal mensen te registreren dat de arbeidsmarkt betreedt en verlaat .
Daarom heeft zij zich ertoe verbonden om ten eerste de openbare werkgelegenheidsdiensten te reorganiseren , ten tweede efficiënte instanties ter bevordering van de werkgelegenheid in het leven te roepen - waarvoor momenteel een programma loopt dat echter nog niet is afgerond - en ten derde een computersysteem met werkgelegenheidskaarten in te voeren .
Ook heeft zij beloofd de geijkte elektronische middelen in te zetten om de tenuitvoerlegging van al deze beleidsvormen op de voet te kunnen volgen .
In het nieuwe programma voor de periode 2000-2006 , dat door het Sociaal Fonds wordt gefinancierd , zullen met behulp van de Commissie alle noodzakelijke beleidsvormen en middelen moeten worden aangewend om de bovengenoemde doelstellingen te bereiken .
De Commissie zal van dichtbij gadeslaan in hoeverre de Griekse regering haar verplichtingen zal nakomen .
Ik dank mevrouw de commissaris voor haar antwoord .
Hoe ziet de situatie er echter uit ?
Wij hebben nu in Griekenland de op één na hoogste werkloosheid in Europa : 11,3 % .
Vroeger was dat niet zo .
Verder stijgt nergens de werkloosheid zo sterk als bij ons .
Wij geven het minst uit aan werkloosheidsuitkeringen , minder dan 1 % van het BNP .
In andere landen zoals Frankrijk , België en Duitsland is dit percentage 3 à 4 % .
Ook is niet duidelijk hoe de door het Sociaal Fonds verstrekte middelen voor onder andere werkloosheidsbestrijding zijn gebruikt .
U zegt nu dat u als Commissie enkele aanbevelingen heeft gedaan .
Ik ben daar blij mee en hoop dat deze ter harte worden genomen .
Ik stel echter al geruime tijd dezelfde vraag : wat is er van het vorige beleid terechtgekomen ?
Heeft iemand dankzij dit beleid een baan gevonden ?
Hoeveel mensen hebben daarmee een baan gevonden ?
Als u de gegevens voor dit jaar niet heeft , geeft u dan de cijfers van één , twee jaar geleden .
Wat is er van de scholing terechtgekomen ?
Zijn die beroemde opleidingscentra ingericht om de leerkrachten werk te verschaffen of de leerlingen ?
Hebben wij daar gegevens over ?
Hebben wij , met andere woorden , de mogelijkheid om na te gaan wat de resultaten zijn van het beleid van de Griekse regering ?
Mijnheer Papayannakis , ik kan u zeggen dat de Griekse regering inderdaad beter haar best moet doen om goede , computer gestuurde werkloosheidsstatistieken te verkrijgen .
Pas met dergelijke statistieken heeft men een structuur .
Pas dan kan men nagaan in hoeverre de door u genoemde kwantitatieve doelstellingen zijn bereikt .
Ook kan men dan gegevens verzamelen voor de fundering van het verdere beleid .
In Griekenland stellen wij - zoals blijkt uit de gegevens die ik hier heb - een stijging vast van het werkgelegenheidspercentage en de productiviteit .
Het optreden van de Commissie moet gebaseerd zijn op de richtsnoeren .
U weet dat wij voor de beoordeling van de lidstaten 22 richtsnoeren hebben .
Daarin is onder meer sprake van toegang tot scholing , met percentages van toegang voor mannen en vrouwen , en speciale maatregelen voor langdurige werklozen .
De Commissie zal proberen voor al deze richtsnoeren cijfers te produceren , opdat zij bij de uitvoering van het nieuwe communautaire kader 2000-2006 de beschikking heeft over concrete gegevens .
Vraag nr .
36 van ( H-0782 / 99 ) : Betreft : Deense regeling inzake vervroegde uittreding Kan de Commissie mededelen of de Deense regeling inzake vervroegde uittreding in haar geheel werd aanvaard en of er op andere terreinen van het sociale beleid discrepanties bestaan tussen Denemarken en de Commissie ?
Voor het Deens pensioenstelsel Efterløn kunnen alleen degenen in aanmerking komen die in Denemarken wonen en daar het vereiste aantal jaren hebben gewerkt .
De Europese Commissie heeft klachten ontvangen van werknemers die geen pensioenuitkering kregen .
Volgens de Deense autoriteiten verplicht de communautaire wetgeving hen niet uitkeringen te betalen aan vervroegd uitgetreden werknemers die niet voldoen aan de in de Deense wetgeving gestelde voorwaarden .
In de huidige verordening inzake sociale zekerheidsstelsels is geen sprake van vervroegde uittreding .
De Commissie heeft wel enkele voorstellen in die richting gedaan , maar deze zijn nog hangende in de Raad .
Er is tot nu toe nog geen jurisprudentie van het Hof van Justitie over Efterløn .
Mijns inziens kan men echter met geldige redenen stellen dat de voorwaarden betreffende de woonplaats onverenigbaar zijn met de nu geldende , algemene bepalingen inzake het verbod op discriminatie op grond van nationaliteit .
De diensten van de Commissie hebben een procedure op gang gebracht voor besprekingen met de Deense regering .
Wij hopen dat daarbij uiteindelijk een gemeenschappelijk standpunt uit de bus zal komen .
De laatste ontmoeting over dit onderwerp dateert van november 1999 .
Wij wachten nu op de definitieve voorstellen van onze diensten voordat wij een besluit nemen over de opening van een eventuele inbreukprocedure tegen Denemarken .
Ik stel vast dat de commissaris geen rechtstreeks antwoord heeft gegeven op de vraag in hoeverre de Deense regeling inzake vervroegde uittreding in haar geheel werd aanvaard door de Commissie .
Uit het antwoord kon men echter afleiden dat dit niet het geval is .
Ik verzoek de commissaris uitdrukkelijk te bevestigen dat de Commissie de regeling niet goedkeurt .
Voorts gaf de commissaris ook aan dat sterk overwogen wordt deze zaak betreffende de Deense regeling inzake vervroegde uittreding bij het Hof van Justitie in Luxemburg aanhangig te maken , omdat ze discriminerend is voor niet-Deense werknemers die niet aan de voorwaarden kunnen voldoen , omdat ze voor het Deense systeem niet lang genoeg in loondienst gewerkt hebben .
Ik vraag de commissaris of zij ongeveer een termijn kan aangeven , omdat dit probleem in het Deense debat over het sociaal beleid dringend opgelost moet worden .
Ik zou de commissaris dankbaar zijn als zij deze vraag zou kunnen beantwoorden .
Geachte afgevaardigde , zowel in Denemarken als in andere landen doen zich problemen voor bij de interpretatie van de richtlijnen en bij de omzetting daarvan in de nationale wetgeving .
Dit is ook hier het geval .
Ik heb u al gezegd dat er ontmoetingen plaatsvinden tussen de Commissie en de Deense regering .
Hopelijk zullen wij een goede oplossing vinden en tegemoet kunnen komen aan de belangen van de werknemers die aan de voorwaarden voldoen en op grond van het huidig stelsel in aanmerking komen voor deze pensioenuitkering .
Ik zou daar even kort op willen inhaken .
Ik zou het op prijs stellen als de Commissie glashelder kon verklaren dat haar bezwaren geen inbreuk betekenen op het recht van Deense burgers om van deze regeling gebruik te maken , en dat het er haar enkel om te doen is te zorgen dat de regeling betrekking heeft op alle burgers van de Europese Unie die aan de voorwaarden voldoen .
Ik kan hier kort en duidelijk op antwoorden : zo zit de vork inderdaad in de steel .
Voor de Denen is er geen enkel probleem .
Daar wringt de schoen niet .
Het gaat hier om Deense en niet-Deense burgers die buiten Denemarken wonen .
Vraag nr .
37 van ( H-0791 / 99 ) : Betreft : Richtlijn arbeidstijd Kan de Commissie mededelen welke maatregelen zij voorstelt om een beschermingsniveau dat gelijkwaardig is aan het niveau uit hoofde van de arbeidstijdrichtlijn uit 1993 te waarborgen aan in ziekenhuizen werkzame specialisten die van deze richtlijn uitgesloten waren en op wie ook het voorstel van de Commissie voor een aanpassingsrichtlijn van de Raad niet van toepassing is ( COM ( 98 ) 0662 ?
C4-0715 / 98 - 98 / 0318 ( SYN ) ) ?
Er is een voorstel ingediend tot wijziging van de richtlijn betreffende de arbeidstijd van in ziekenhuizen werkende artsen in opleiding .
In het voorstel is sprake van een gemiddelde arbeidstijd van 48 uur per week , met de mogelijkheid van verlenging tot 54 uur na onderhandelingen .
Hierover bestaat inhoudelijk overeenstemming tussen de Raad , de Commissie en het Parlement .
Er bestaat echter onenigheid over de overgangsperiode voor de tenuitvoerlegging van de richtlijn .
Het Parlement stelt vier jaar voor , de Commissie zeven en de Raad dertien .
Dit voorstel is nog steeds onderwerp van gesprek tussen de Raad en het Parlement in het kader van de medebeslissingsprocedure .
De bestaande onenigheid mag ons echter niet uit het oog doen verliezen dat de drie instellingen het inhoudelijk met elkaar eens zijn .
Daarom worden momenteel intensieve inspanningen ondernomen om voor dit zeer belangrijke en gevoelige thema , waar een groot aantal artsen in opleiding in heel Europa bij betrokken is , een gemeenschappelijke oplossing te vinden .
Vraag nr .
38 van ( H-0805 / 99 ) : Betreft : Maatregelen ter bevordering van gelijke behandeling van mannen en vrouwen Een van de door de voorzitter van de Commissie , de heer Prodi , aangekondigde werkgroepen van commissarissen heeft tot doel maatregelen ter bevordering van gelijke behandeling van mannen en vrouwen te stimuleren ( mainstreaming ) .
Welke commissarissen maken deel uit van deze groep ?
Hoeveel keer is deze groep reeds bijeengekomen ?
Welke concrete maatregelen werden er reeds besproken ?
Deze vraag behelst verschillende thema ' s en betreft het door de Commissie ingesteld , speciaal comité voor gelijke kansen .
Daarin hebben voorzitter Prodi , vice-voorzitter Kinnock , mevrouw Reding en ikzelf zitting .
Dit comité belegt openbare vergaderingen en is voor het eerst op 11 januari jongstleden bijeengekomen .
Toen zijn drie belangrijke vraagstukken besproken .
Ten eerste is na een uiteenzetting van mijn kant een eerste discussie gevoerd over het vijfde programma voor de vrouw .
Ten tweede is het verslag van de heer Busquin over de participatie van de vrouw aan onderzoek en wetenschap besproken en ten derde heeft de heer Kinnock het comité op de hoogte gebracht van de inspanningen die worden ondernomen om het beleid inzake gelijkheid van man en vrouw op te nemen in de algemene hervormingspogingen van de Gemeenschap .
Dank u wel voor uw antwoord , mevrouw de commissaris .
Ik betreur het wel dat het zolang geduurd heeft voordat deze werkgroep bijeen is gekomen .
Wij vertrouwden erop dat de Commissie meteen werk zou maken van al wat verband houdt met het bereiken van meer gelijkheid tussen mannen en vrouwen .
Ik hoop dat dit in de toekomst verandert en dat de werkgroep vaker zal vergaderen , want er zijn talrijke kwesties waaraan de Commissie aandacht moet besteden om maatregelen die de gelijkheid tussen mannen en vrouwen bevorderen te bespoedigen , en die op de kortst mogelijke termijn tot een goed einde te brengen .
Waarde collega , dat was een aansporing en geen vraag .
Maar als de commissaris ons wil voorlichten of blijk wil geven van haar goede bedoelingen ...
Ik wilde graag het woord voor een heel korte opmerking .
Inderdaad had dit comité eerder bijeen moeten komen .
De inhoud van die eerste vergadering maakt echter alles goed .
Er zijn namelijk meteen al belangrijke beslissingen genomen .
Vraag nr .
39 van ( H-0807 / 99 ) : Betreft : Communautair programma EQUAL Op 13 oktober 1999 heeft de Commissie haar goedkeuring gehecht aan het communautaire programma EQUAL voor grensoverschrijdende samenwerking om nieuwe manieren te vinden en te ontwikkelen om discriminatie en ongelijkheid op de arbeidsmarkt te bestrijden , met name voor asielzoekers .
In dit kader doen alle lidstaten voorstellen voor hun eigen grondgebied via een communautair initiatiefprogramma .
Aan de hand van welke criteria aanvaardt of verwerpt de Commissie deze programma ' s van de lidstaten ?
Welke communautaire instantie controleert de financiering van de stuurgroep en het comité van toezicht , alsmede de bona fide en goede uitvoering van het programma ?
Wat is , overwegende dat de bijdrage van het Europees Sociaal Fonds over de periode 2000-2006 2,487 miljard euro bedraagt en dat het EQUAL-programma door de lidstaten wordt gecofinancierd , het percentage dat Griekenland zelf moet bijdragen ?
Het communautair initiatief EQUAL beperkt zich niet tot bepaalde groepen van mensen .
Dit is een initiatief ter bestrijding van discriminatie op de werkplek .
Het besluit hiertoe werd in Berlijn genomen .
Toen werd tevens besloten met dit initiatief ook activiteiten te ondernemen voor de uit asielaanvragers bestaande beroepsgroepen .
Dit is voor mij een zeer belangrijk onderdeel van dit initiatief .
De programma ' s die de lidstaten in het kader van dit initiatief uitvaardigen , moeten natuurlijk beantwoorden aan de verordeningen .
Deze verordeningen zijn dezelfde als de verordening voor het Sociaal Fonds , met andere woorden EQUAL valt onder het Sociaal Fonds .
Dit initiatief is aan het Parlement voorgelegd en wij verwachten volgende maand het advies van het Parlement .
De nationale programma ' s in het kader van EQUAL beantwoorden aan nationale behoeften en worden nationaal opgezet .
Daarbij moet men zich echter houden aan de op Europees vlak afgesproken strategie .
De lidstaten , de nationale regeringen zijn in eerste instantie bevoegd voor de oprichting van gemeenschappelijke instanties , de indiening van voorstellen en de selectie van voorstellen voor de programma ' s .
Zij zijn in eerste instantie tevens verantwoordelijk voor de controle .
Het directoraat-generaal werkgelegenheid is in de Commissie bevoegd voor de tenuitvoerlegging van dit initiatief .
Bij de begrotingscontrole is natuurlijk ook het directoraat-generaal begrotingscontrole betrokken , evenals de dienst voor fraudepreventie en de Europese Rekenkamer .
De laatste vraag gaat over de toegekende bedragen .
Griekenland heeft 98 miljoen euro ontvangen .
80 % daarvan werd toegekend uit hoofde van het initiatief .
Dit percentage loopt op tot 85 % - hetgeen dus een nationale bijdrage van 15 % betekent - voor de eilandgebieden en met name de veraf gelegen Griekse eilanden .
Mijnheer de Voorzitter , de richtsnoeren voor het communautair initiatief EQUAL en de vier daarin genoemde activiteiten zullen volgens mij een heel ingewikkeld , bureaucratisch en , vreemd genoeg , totaal ondoorzichtig systeem in het leven roepen .
Zo is in activiteit 2 , onder lid 33 sprake van ontwikkelingsprogramma ' s .
Daarin wordt geëist dat er sprake moet zijn van samenwerking en representativiteit .
Hoe moet men dat echter bewijzen ?
Verder wordt geëist dat de landen onderling samenwerken .
De opzet en de tenuitvoerlegging van dergelijke programma ' s zijn echter al heel ingewikkeld , en als er dan nog samenwerking bijkomt , moet men wel in een heel groot verband gaan werken .
Slechts grote instanties hebben immers de middelen om het hoofd te bieden aan deze eisen .
Dit druist echter in tegen het in de algemene doelstellingen verkondigde streven naar gedecentraliseerde actieplannen , naar overheveling van acties naar lokale bestuursinstanties en landbouwgebieden .
Tegelijkertijd wordt daardoor de betrokkenheid van de werkelijk benadeelde mensen , de immigranten en anderen , haast onmogelijk gemaakt .
In ieder geval zal dit initiatief hoogstens een symbolische waarde kunnen hebben .
Als wij tot slot kijken naar het totale kredietvolume voor dit initiatief - 2,8 miljard euro voor vijftien lidstaten en dermate ambitieuze doelstellingen - vrees ik dat wij uiteindelijk met dit initiatief niet meer kunnen bewijzen dan dat werkloosheid een kwalijke zaak is .
Ten eerste wil ik opmerken dat wij graag hulp van u krijgen .
Momenteel wordt dit initiatief behandeld in het Parlement en wij willen met uw voorstellen rekening houden .
Ten tweede moet ik verduidelijken dat wij met EQUAL geen vermindering van de werkloosheid beogen .
Met dit initiatief kan men het vraagstuk van de werkloosheid niet oplossen , en evenmin de verbetering van de werkgelegenheid steunen .
Daarvoor hebben wij een Europese strategie voor de werkgelegenheid en het Sociaal Fonds , met hun enorme kredietvolumes die met name bestemd zijn voor landen zoals Griekenland .
Met het initiatief EQUAL wordt een specifiek doel beoogd .
Daarmee wil men in eerste instantie helpen bij de ontwikkeling van statistieken en de verrichting van studies .
Ook wil men daarmee instanties voor hulpverlening aan de door discriminatie getroffen bevolkingsgroepen in het leven roepen .
Wij verlangen derhalve samenwerking tussen lokale groeperingen , tussen lokale bestuursinstanties , tussen landen .
Er moet namelijk een uitwisseling van ervaringen komen .
Dat is ons hoofddoel .
Het ene land moet zijn ervaringen en praktijken doorgeven aan andere landen opdat deze praktijken ook elders toepassing kunnen vinden .
Dat is de opzet van dit initiatief en daarop is ook zijn begroting afgestemd .
Wij willen dat zoveel mogelijk ontwikkelingsinstanties , zoals niet-gouvernementele organisaties en lokale besturen , aan dit initiatief kunnen deelnemen .
Dit initiatief moet namelijk zo dicht mogelijk bij de burger staan .
Vraag nr .
40 van ( H-0808 / 99 ) : Betreft : Artikel 13 Verdrag Europese Unie en de werkgelegenheid Het ontwerp van de Europese Commissie voor een richtlijn tot instelling van een algemeen raamwerk voor gelijke behandeling in arbeid en beroep bevat ook een vrijstelling voor godsdienstige organisaties ( artikel 4 , lid 2 ) .
Kan de Commissie de omstandigheden en groepen aangeven die onder artikel 13 VEU vallen en vermoedelijk die vrijstelling zullen kunnen genieten ?
Een maand geleden heeft de Commissie overeenkomstig artikel 13 van het Verdrag een voorstel gedaan voor gelijke behandeling op het gebied van de werkgelegenheid .
Het verbod op discriminatie is de regel in dit door ons ingediend pakket richtlijnen en programma ' s .
Na twee jaar overleg met sociale instanties , de lidstaten en het Europees Parlement heeft de Commissie nu enkele uitzonderingen voorgesteld .
Deze uitzonderingen betreffen beroepen die alleen kunnen worden uitgeoefend door mensen die daar specifiek voor zijn opgeleid .
Ik zal ter verduidelijking een concreet voorbeeld geven .
Men zal bijvoorbeeld een uitzondering moeten toekennen aan een confessionele school .
Het is logisch te verwachten dat de in dienst zijnde leerkrachten de godsdienst aanhangen van de school .
Dat is de aard van deze uitzonderingen .
Dit zijn dus geen uitzonderingen van algemene aard .
Er kan ongelijke behandeling zijn en de lidstaten kunnen specifieke bepalingen toepassen als er sprake is van specifieke beroepsopleidingen .
Dit is een hoogst eigenaardige interpretatie van discriminatiebestrijding .
Confessionele scholen zouden zo bijvoorbeeld met het volste recht tegen een rooms-katholiek kunnen zeggen : " Wij willen u niet aannemen omdat u homoseksueel of lesbisch bent " .
Hiermee versterkt de Commissie de hiërarchie van de onderdrukking .
Wat daarentegen natuurlijk wel zou moeten gebeuren , en ik hoop dat u het daarmee eens bent commissaris , is dat iemand wordt aangenomen op basis van zijn of haar capaciteiten .
Dit soort onverdraagzaamheid en vooroordelen mogen we niet legitimeren , hoe oprecht zij ook gevoeld mogen zijn .
Deze uitzondering betekent niet dat men iemand een baan kan weigeren , om welke reden dan ook : vanwege zijn seksuele geaardheid , nationaliteit of wat dan ook .
Deze uitzondering biedt alleen de mogelijkheid tot keuze wanneer voldaan moet worden aan speciale vereisten die rechtstreeks verband houden met de uit te oefenen activiteiten .
Dit is dus positieve discriminatie .
U noemde het voorbeeld van een katholieke school .
Het is logisch dat de leerkrachten daar katholiek zijn .
Dit is het enige soort uitzondering dat aanvaardbaar is .
Vraag nr .
41 van ( H-0813 / 99 ) : Betreft : Bevordering werkgelegenheid vrouwen in achterstandsgebieden In sommige achterstandsregio ' s hebben vrouwen het verschrikkelijk moeilijk om werk te vinden .
Heel dikwijls beschikken zij niet over het minimaal benodigde kapitaal , ondernemerservaring of de mogelijkheid een coöperatie te vormen .
Ook zijn er weinig opleidingskansen .
Zij wonen op het platteland waar 80 % van de bevolking in armoede leeft .
Welke maatregelen of acties staan er op stapel om deze vrouwen te helpen de maatschappelijke belemmeringen te overwinnen ?
Wil de Commissie een minimumbeleid afstemmen op deze maar al te reële situatie ?
Zullen vrouwen opnieuw worden weggedrukt naar de marges van het nieuwe arbeidsmarktbeleid ?
Voor de benadeelde gebieden van de Europese Unie hebben wij het cohesiebeleid .
In het cohesiebeleid hebben wij samenwerking tussen en gemeenschappelijke activiteiten van de structuurfondsen , het Sociaal Fonds en het Landbouwfonds .
Een derde van de totale begroting is bestemd voor de achtergebleven gebieden .
De regionale beleidsvormen - bij de opstelling waarvan men dient uit te gaan van de goedgekeurde Europese richtsnoeren - worden ten uitvoer gelegd door de lidstaten .
Het doel daarvan is de werkgelegenheid te verbeteren voor zowel vrouwen als mannen .
70 % van de financiële middelen voor de periode 2000-2006 , oftewel 195 miljard euro , wordt beschikbaar gesteld aan de benadeelde Europese regio ' s .
Verder wordt hier gesproken over de toegang van vrouwen tot werkgelegenheid .
Ik moet hierop antwoorden dat er ten eerste in het Sociaal Fonds een pijler " gelijke kansen " voorkomt .
De lidstaten moeten in het kader daarvan met de middelen van het Sociaal Fonds speciale beleidsvormen ten behoeve van de vrouw toepassen .
Ten tweede hebben wij het communautair initiatief LEADER dat momenteel in behandeling is .
Hierin wordt de klemtoon gelegd op ontwikkelingsstrategieën waarmee vrouwen in kleine ondernemingen in de landbouwsector en het landbouwtoerisme kunnen worden geholpen .
Aldus wil men de inbreng van de vrouwen in de landbouwgebieden versterken .
Mevrouw de commissaris , mijn dank voor uw goedbedoeld en nauwgezet antwoord , dat ik op zich waardeer .
Ik kan u echter verzekeren dat wij deze achtergebleven gebieden met de door u genoemde middelen niet bereiken .
Dit zijn namelijk gebieden waarin aan van alles en nog wat gebrek bestaat .
Zij moeten derhalve gelijk worden gesteld aan de gebieden waar wij aan ontwikkelingssamenwerking doen , gebieden waar haast niets is .
Op het gebied van de ontwikkelingssamenwerking heeft het verlenen van microkredieten resultaat gehad .
Ik wil u vragen te onderzoeken of dergelijke maatregelen ook kunnen worden genomen voor vrouwen in achtergebleven gebieden , die alles tegen hebben .
Ik ken de programma ' s waar u naar verwijst goed , en ik kan u verzekeren dat wij de plaatsen waar de nood het hoogst is , niet bereiken .
Met de structuurmaatregelen - die ik goed ken - LEADER , en de maatregelen voor plattelandsontwikkeling slagen wij er niet in de werkgelegenheid voor vrouwen in de achtergebleven gebieden te bevorderen , terwijl dat juist zo noodzakelijk is .
Ik wil u daarom verzoeken na te gaan of er een beleid van microkredietverlening kan worden gevoerd .
De commissaris knikt bevestigend en heeft goede nota genomen van de opmerkingen van mevrouw Izquierdo Rojo .
Vraag nr .
42 van ( H-0817 / 99 ) : Betreft : Plannen van de Commissie inzake de presentatie van een nieuw sociaal actieprogramma Het is zaak dat de Commissie zo snel mogelijk een nieuw sociaal actieprogramma presenteert waarin zij een concreet plan met een tijdschema voor de uitvoering voorlegt voor zowel de wetgevingswerkzaamheden op het gebied van de sociale zekerheid als initiatieven voor kaderovereenkomsten in het kader van de sociale dialoog .
Kan de Commissie een overzicht geven van haar concrete plannen in verband met het voorleggen van een sociaal actieprogramma ?
Wij verwachten dat het nieuwe sociale actieprogramma van de Commissie voor de komende vijf jaar tegen eind zomer 2000 klaar zal zijn .
Wij kunnen dit programma pas voltooien en indienen als het overleg met het Parlement , de sociale partners en de niet-gouvernementele organisaties is afgerond .
Deze discussie begint nu .
Verder moeten wij dan nog rekening houden met de resultaten van Lissabon .
Tijdens de Europese Raad van Lissabon zal men proberen het vraagstuk van de sociale uitsluiting anders te benaderen .
Er zal een band worden gelegd tussen sociale uitsluiting enerzijds en informatiemaatschappij , economisch beleid en hervormingen anderzijds .
De resultaten daarvan zullen een stempel drukken op het uiteindelijke sociale actieprogramma van de Commissie .
Ik heb al eerder in het Parlement gezegd dat er in april , na de bijeenkomst van Lissabon , een ontmoeting zal plaatsvinden tussen het Parlement en de Commissie tijdens welke alle aspecten in verband met de opstelling van het sociaal actieprogramma 2000-2006 onder de loep zullen worden genomen .
Het is duidelijk dat het komend sociaal actieprogramma rekening moet houden met de moderne ontwikkelingen , bijvoorbeeld in de informatietechnologie , en bij de tijd moet zijn .
Kunt u echter ook een bevestigend antwoord geven op mijn vraag of het programma een concreet tijdschema bevat voor de verschillende geplande werkzaamheden van de Commissie op het gebied van de sociale wetgeving en voor de initiatieven die de Commissie denkt te nemen met betrekking tot de dialoog tussen de sociale partners ?
Wij willen graag weten met welke concrete alternatieven de Commissie tijdens de komende periode op de proppen zal komen , en welke initiatieven zij zal nemen om overeenkomsten te bereiken .
Ik ben het roerend met u eens .
Ten eerste moet , zoals ik zelf ook al zei , rekening worden gehouden met de informatiemaatschappij .
De vraagstukken van sociale uitsluiting , het actieprogramma voor de vrouw en de inspanningen ter bevordering van de sociale bescherming moeten bekeken worden in het licht van de nieuwe realiteit die door de informatiemaatschappij is ontstaan .
Ten tweede zullen er inderdaad tijdschema ' s worden opgesteld voor de initiatieven en er zal sprake zijn van systematisch toezicht .
Verder sprak u over de wetgevende activiteiten op het gebied van de sociale zekerheid .
Ik kan u ten aanzien daarvan niets beloven .
Zoals u weet is dit vraagstuk niet in het Verdrag opgenomen en dus is er geen rechtsgrondslag voor activiteiten op het gebied van sociale zekerheid .
Daar de indiener van vraag nr .
43 afwezig is , vervalt deze vraag .
Vraag nr .
44 van ( H-0819 / 99 ) : Betreft : Mogelijkheden van gehandicapten deel te nemen aan het vrij verkeer in de EU Overeenkomstig artikel 13 van het Verdrag van Amsterdam moet iedere EU-burger zich in de Unie vrij kunnen bewegen .
Voor personen met lichamelijke handicaps die bijzondere vormen van vervoer en persoonlijke begeleiding nodig hebben , is deze vrijheid van verkeer nog steeds bijzonder beperkt .
Welke maatregelen overweegt de Commissie om de mogelijkheden van gehandicapten op dit gebied uit te breiden ?
Op 26 november 1999 heeft de Europese Commissie een pakket maatregelen goedgekeurd voor de bestrijding van discriminatie .
Voor het in de vraag aan de orde gestelde pakket maatregelen en voor met name de gehandicapten is er een richtlijn .
Daarin wordt de aandacht toegespitst op de bestrijding van discriminatie op de werkplek .
De Europese Commissie is van mening dat dit initiatief ter bestrijding van discriminatie zal bijdragen aan een verbetering van de werkgelegenheid van gehandicapten en uiteindelijk ook aan het vrije verkeer van personen .
Natuurlijk moeten gehandicapten , om deel te kunnen nemen aan het vrij verkeer , toegang hebben tot vervoersmiddelen , diensten en allerlei installaties .
De Europese Commissie heeft een voorstel voor een richtlijn goedgekeurd waarin wordt voorzien in speciale voorschriften voor toegang van personen met motorische problemen , van personen in rolstoelen , tot bussen , reisbussen en andere voertuigen .
Ik wil verder nog vermelden dat de Raad op 4 juni 1998 een aanbeveling heeft uitgevaardigd voor een Europees parkeerkaartmodel voor gehandicapten .
Met een gemeenschappelijke kaart voor alle lidstaten kunnen de gehandicapten zich vrij bewegen en gebruik maken van de georganiseerde parkeerplaatsen in Europa .
Ik dank de commissaris voor haar antwoord .
Mijn vraag betreft in de eerste plaats de mogelijkheden van gehandicapten om de binnengrenzen in Europa te passeren .
Het is een hele dure geschiedenis om vanuit Göteborg naar elders in Europa met vakantie of op studiereis te gaan , wanneer men in een rolstoel zit en een persoonlijke begeleider of hulp nodig heeft om zich te redden .
Ik ben de Commissie dankbaar voor het feit dat zij een actieprogramma heeft goedgekeurd .
Een voorwaarde is echter dat er financiële middelen en mogelijkheden zijn voor gehandicapten die naar een ander land willen reizen .
Het zou interessant zijn om te horen of de Commissie ook bereid is om financiële middelen te reserveren voor gehandicapten , zodat zij ook verder in de wereld kunnen komen dan waar hun rolstoel ze kan brengen .
Ik heb al verwezen naar de richtlijn waarmee is voorzien in voorschriften voor de middelen van openbaar vervoer , met het oog op het gebruik daarvan door gehandicapten .
Het desbetreffend voorstel is echter nog niet door de Raad aangenomen .
Daar wordt momenteel nog over beraadslaagd .
Ik geloof wel degelijk dat een dergelijk strategisch besluit op Europees niveau kan worden genomen .
Mijns inziens zijn speciale programma ' s voor het vervoer van specifieke groepen van personen nauwelijks haalbaar .
Dit moet men ofwel regelen in het kader van speciale programma ' s voor opleiding , jongeren , vrouwen en uitwisseling , ofwel met nationale beleidsvormen .
Vraag nr .
45 van ( H-0006 / 00 ) : Betreft : Tenuitvoerlegging van de richtlijn betreffende de terbeschikkingstelling van werknemers 96 / 71 / EG De richtlijn betreffende de terbeschikkingstelling van werknemers is in Denemarken nog niet in de praktijk omgezet , hoewel de termijn daarvoor is verlopen .
In het desbetreffende wetsvoorstel dat in het Deense parlement is ingediend zijn geen regels opgenomen ter regeling van de werknemersrechten die voortvloeien uit collectieve overeenkomsten .
Op grond van artikel 3 , lid 8 dienen de arbeidsrechten en -omstandigheden in overeenstemming te zijn met " de collectieve arbeidsovereenkomsten die gesloten zijn door de op nationaal niveau meest representatieve organisaties van de sociale partners , en die op het gehele nationale gebied worden toegepast " .
Een dergelijke toepassing van een overeenkomst buiten het persoonlijke gebied dat deze bestrijkt kan de partners echter niet zonder rechtsgrondslag worden opgelegd .
Er bestaan daarom twee oplossingsmogelijkheden : de richtlijn is niet van toepassing in Denemarken of de richtlijn verplicht Denemarken tot invoering van algemeen geldende overeenkomsten .
Kan de Commissie bevestigen dat de richtlijn betreffende de terbeschikkingstelling van werknemers niet van toepassing is in Denemarken voorzover het gaat om " collectieve arbeidsovereenkomsten die algemeen verbindend zijn verklaard " , overeenkomstig artikel 3 , lid 1 - omdat het Deense recht dergelijke overeenkomsten met algemene geldigheid niet kent ?
Zo neen , kan de Commissie dan mededelen hoe de richtlijn op dit punt ten uitvoer moet worden gelegd ?
In de richtlijn van de Europese Unie betreffende terbeschikkingstelling van werknemers staat dat de in het gastland geldende voorschriften inzake arbeidsvoorwaarden en -omstandigheden ook van toepassing moeten zijn op de in dit land ter beschikking gestelde werknemers .
De richtlijn biedt twee mogelijkheden : men past of de wetgeving van het gastland toe , of de algemeen geldige collectieve arbeidsovereenkomsten in een bepaalde bedrijfstak .
Aangezien Denemarken geen stelsel bezit dat het in staat stelt collectieve arbeidsovereenkomsten algemene geldigheid te verlenen , moet het een toepassingswetgeving uitvaardigen .
Daarin moet komen te staan dat , onverminderd de in de wetgeving vastgestelde arbeidsvoorwaarden , de uren gelden die zijn vastgesteld in de algemeen geldige en met de representatieve organisaties gesloten collectieve arbeidsovereenkomsten voor ter beschikking gestelde werknemers .
Kortom , Denemarken heeft twee mogelijkheden : het kan of een toepassingswet uitvaardigen , of een wet waarmee bepaalde collectieve arbeidsovereenkomst algemene geldigheid wordt verleend .
Hier wordt over gesproken tussen de Commissie en Denemarken .
Wij verwachten dat Denemarken de omzetting van deze richtlijn in de nationale wetgeving zal aankondigen .
De termijn waarbinnen Denemarken de Commissie een antwoord verschuldigd was , is verstreken op 6 december 1999 .
Wij wachten nu op de volgende stappen .
Dank u , voor het zeer duidelijke antwoord .
In de veronderstelling dat de tolk het juist heeft vertaald , komt het erop neer dat de richtlijn betreffende de terbeschikkingstelling van werknemers Denemarken verplicht tot invoering van algemeen geldige overeenkomsten .
Het is een duidelijk antwoord , maar het brengt de Deense organisaties , de Deense regering en het parlement in een benarde politieke situatie , want zoals u weet is er een fundamentele discrepantie tussen het Deense model , dat specifiek gebaseerd is op collectieve overeenkomsten en het Europese model , dat gebaseerd is op wetgeving .
De onenigheid en de briefwisseling waarnaar u verwijst , mevrouw de commissaris , slaan in de eerste plaats op een andere richtlijn , namelijk de richtlijn inzake arbeidstijd .
Nu mogen we dus weer een schriftelijke aanmaning en een inbreukprocedure verwachten , omdat de Deense regering niet van plan is , of uitdrukkelijk heeft gezegd geen wetgeving te zullen uitvaardigen voor de invoering van algemeen geldige overeenkomsten .
Ten eerste is er geen sprake van dat men Denemarken of welk ander land dan ook wil dwingen zijn systeem te veranderen .
Zoals ik al eerder zei , doen zich vaak problemen voor bij de interpretatie van de richtlijnen .
Daarin wordt immers een algemeen kader gegeven .
Bovendien verschillen de stelsels in de lidstaten onderling vaak sterk .
Ik kan inhakend op uw vraag zeggen dat Denemarken niet het enige land is dat met dit probleem te kampen heeft en nalatig is .
Vijf landen hebben deze richtlijn overgenomen in de nationale wetgeving en alle andere bevinden zich nog in een fase van beraadslaging .
Daarom moeten wij nu nagaan wat de beste manier is om in Denemarken ter beschikking gestelde werknemers op te nemen in het op Europees vlak vastgesteld , algemeen kader .
Daarover hebben wij met de Deense regering - en ook met andere regeringen - besprekingen gevoerd .
Wij wachten nu op de besluiten van de Deense regering en de andere regeringen .
Dank u wel voor uw inzet , mevrouw de commissaris .
U heeft uw doel voor vandaag bereikt : u heeft alle vragen beantwoord .
Gefeliciteerd !
Aangezien de tijd voor het vragenuur voor vragen aan de Commissie is verstreken , zullen de vragen nr .
46 tot en met 68 schriftelijk worden beantwoord .
Het vragenuur is gesloten .
( De vergadering wordt om 19.50 onderbroken en om 21.00 uur hervat )
 
Kwijting 1997 Aan de orde is het verslag ( A5-0004 / 2000 ) van mevrouw Van der Laan , namens de Commissie begrotingscontrole , over het verlenen van kwijting aan de Commissie en over de afsluiting van de rekeningen voor de uitvoering van de algemene begroting van de Europese Gemeenschappen voor het begrotingsjaar 1997 ( afdeling I - Parlement , II - Raad , III - Commissie , IV - Hof van Justitie en V - Rekenkamer ) ( SEC ( 1998 ) 520 - C4-0350 / 1998 , SEC ( 1998 ) 522 - C4-0351 / 1998 , SEC ( 1998 ) 519 - C4-0352 / 1998 ) .
Mevrouw de commissaris is nog niet aangekomen , maar ik hoop en verwacht dat zij binnen enkele minuten hier zal zijn .
Ik stel voor dat wij alvast beginnen en hoop dat mevrouw de commissaris de uiteenzetting van de rapporteur vanuit haar bureau kan volgen , als ze daar momenteel nog is .
Mijnheer de Voorzitter , ik twijfel er niet aan dat mevrouw Schreyer zeer goede redenen heeft om hier niet aanwezig te zijn .
In het andere geval zou haar afwezigheid onvergeeflijk zijn .
Om te beginnen zou ik mijn collega ' s willen danken voor hun medewerking bij de totstandkoming van dit verslag .
Zonder die goede geest van samenwerking zouden we niet het resultaat hebben verkregen dat vandaag voor ons ligt .
Mijnheer de Voorzitter , begin vorig jaar is de kwijting 1997 uitgesteld omdat dit Parlement onmogelijk kwijting kon verlenen aan een demissionaire Commissie die geen verplichtingen voor de toekomst aan zou kunnen gaan .
In zijn resolutie stelde dit Parlement toen dat de kwijting pas verleend zou kunnen worden nadat wij serieuze , verregaande hervormingsvoorstellen hadden gekregen van de nieuwe Europese Commissie .
Dit verslag verschijnt dan ook op een cruciaal tijdstip , aan de vooravond van de hervormingen van mijnheer Kinnock .
Het is een uitstekende kans voor dit Parlement om een verregaand hervormingsstempel te drukken op die plannen .
In het voortraject is al gebleken dat de Commissie op basis van de eerste concepten hele belangrijke toezeggingen heeft gedaan .
Wij vroegen om een klokkenluidersregeling , die is er gekomen .
Het Parlement wilde een scheiding van financiële controle en auditfuncties .
Die hebben we al binnen .
Het Parlement eist een gedragscode voor commissarissen en kabinetten .
Ook die hebben we gekregen .
Het Parlement vroeg aan de Commissie om afstand te doen van hun overdreven privileges .
Ook dat hebben ze gedaan .
Tevens is de Commissie verplichtingen aangegaan om samen te werken met het Parlement op het gebied van SEM-2000 .
Er zal ook gekeken worden naar fundamentele veranderingen bij de bureaus voor technische bijstand .
Dit zijn goede eerste stappen die aantonen dat , als dit Parlement het wil , veranderingen niet alleen mogelijk zijn maar ook snel in daden kunnen worden omgezet .
Wij willen echter nog meer .
De Commissie moet nu met een ambitieus en verregaand hervormingsprogramma komen .
Dat is niet alleen nodig voor een degelijk openbaar bestuur .
Het is een conditio sine qua non voor het herstel van het vertrouwen van de burgers in Europa .
Wij eisen nu van de Europese Commissie duidelijke toezeggingen op de volgende punten .
Ten eerste moet het Parlement volledige toegang hebben tot alle stukken van de Commissie .
Daar staat dan wel tegenover dat wij snel intern een regeling moeten treffen om geheimhouding van gevoelige documenten te kunnen waarborgen .
In de context van de informatieverschaffing wil ik de Commissie erop attent maken dat wij erg bezorgd zijn over de conceptplannen die voorliggen over de toegang van het publiek tot documenten .
Als het huidige concept klopt , is dit een ontzettende stap terug ten opzichte van vandaag .
Er moet een einde gemaakt worden aan de situatie waarin financieel krachtige organisaties met vertegenwoordigers in Brussel wel aan informatie kunnen komen en de gewone burgers niet .
Het kan ook niet zo zijn dat een publieke instelling een copyright over publieke documenten houdt .
Verder willen wij duidelijke taakomschrijvingen voor elke Europese ambtenaar zodat een ambtenaar die gewetensbezwaren heeft , zich makkelijker kan verzetten tegen opdrachten die onethisch of onwettig zijn .
Verder moet het zo zijn dat als de Rekenkamer signaleert dat een gebrek niet één jaar maar twee jaar na elkaar optreedt , het management daarvoor verantwoordelijk is en dat ook een carrièreplanning daar het effect van zal voelen .
Uiteindelijk moeten we natuurlijk ook een betere samenwerking hebben tussen de Europese Rekenkamer en haar nationale tegenhangers .
Dit Parlement vraagt ook van de Commissie dat zij op 31 maart van dit jaar komt met een eerste schets voor de hervormingen van het externe hulpbeleid .
Het kan niet langer zo zijn dat Europa wel een economische macht is maar dat wij geen politieke invloed hebben omdat , als het erop neer komt , wij niet effectief hulp kunnen bieden aan gebieden die dat heel erg nodig hebben .
Als voorbeeld daarvan noem ik Gaza .
Het is onaanvaardbaar dat de Commissie in 1996 een ziekenhuis heeft afgebouwd en dat tot op de dag van vandaag daar geen enkele patiënt in ligt .
Voorzitter , sinds 1996 heeft de kwijting een zware politieke betekenis gekregen .
Het is een van de sterkste machtsmiddelen die het Parlement heeft en moet daarom voorzichtig worden ingezet .
Daarom zullen wij de kwijting in alle waarschijnlijkheid morgen verlenen .
Wij geven dit wapen echter niet uit handen zonder ook een tijdbom te plaatsen .
De kwijting over 1999 zal namelijk pas verleend worden als de financiële onregelmatigheden die door de Rekenkamer zijn gesignaleerd allemaal zijn opgelost .
Tot slot , dit kwijtingrapport richt zich natuurlijk tot de Commissie .
Maar dat neemt niet weg dat ook het Europees Parlement intern orde op zaken moet stellen .
Zolang wij geen statuut hebben , zijn wij niet geloofwaardig als hervormingsmotor van de Unie .
De hervormingen van de Europese instellingen zijn een noodzakelijke voorwaarde voor het verder kunnen bouwen aan Europa .
Wij kunnen alleen een slagvaardig en rechtvaardig Europa hebben als het ook open en democratisch is .
Alle instellingen moeten nu de handen ineen slaan om samen te werken aan dat Europa .
Mijnheer de Voorzitter , de industriecommissie heeft besloten een verslag op te stellen over de kwijting voor 1997 , hoewel men ons niet speciaal hierom verzocht had .
Wij hebben echter gemeend in dit Parlement op de juiste wijze van start te moeten gaan , dat wil zeggen door van meet af aan duidelijk aan te geven dat wij zorgvuldig zullen omgaan met het geld van de Europese belastingbetaler .
Tijdens de voorbereidende werkzaamheden voor dit verslag bleken steeds dezelfde problemen op te duiken bij de onder onze bevoegdheid vallende begrotingsposten .
Deze problemen waren niet specifiek voor de begroting voor 1997 en waren van tweeërlei aard .
In de eerste plaats lijkt de Commissie de neiging te hebben zeer ambitieuze projecten aan te vatten , vooral in derde landen , zonder voldoende onderzoek naar de praktische uitvoerbaarheid en naar de beschikbare middelen .
Ten tweede constateerden wij belangrijke bestuurlijke tekortkomingen bij de Commissie , in het bijzonder ten aanzien van de coördinatie tussen verschillende afdelingen en het beheer van externe contracten .
Ik weet dat alle instellingen medeverantwoordelijk zijn voor de toenemende werklast van de Commissie en tot op zekere hoogte ook voor het gebrek aan middelen .
Maar dit kan niet alle door ons aangetroffen tekortkomingen vergoelijken .
De Europese burgers verwachten dat de Europese instellingen behoorlijk worden bestuurd , en terecht .
Daarom wil ik graag de commentaren onderschrijven die mijn collega maakte over het belang van het hervormingsproces waarover de heer Prodi en de heer Kinnock de Europese burgers toezeggingen hebben gedaan .
Mijn eerste indrukken van dit hervormingsproces zijn positief .
Ik kreeg een eerste inzage in de door de heer Kinnock opgestelde documenten en ik hoorde zijn toelichting .
Ik heb er het volste vertrouwen in dat , indien hij op onze steun en die van de Europese politici kan rekenen , de nodige hervormingen tot stand zullen komen .
Maar dat hervormingsproces is onontbeerlijk .
Veel van de punten die in het verslag van mijn commissie naar voren zijn gebracht zijn behandeld in het verslag van mevrouw Van der Laan .
Het is een uitstekend verslag en zij verdient ons compliment .
Het gaat in op de relevante kwesties zonder , zoals bij verslagen vroeger soms het geval was , zich te veel in details te verliezen .
Het blijft een overzichtelijk geheel , en dat is belangrijk .
Op twee onderwerpen zou ik uw aandacht willen vestigen .
Het eerste betreft de veiligheid rondom het gebruik van kernenergie in Oost-Europa .
Volgens het Comité van onafhankelijke deskundigen gaat de Commissie hiermee niet naar behoren om .
Het is duidelijk dat daarin verandering dient te komen .
Het tweede betreft de controlemethodes .
Voor het controleren van de uitgaven dient de Commissie ons het nodige materiaal te verschaffen .
De hiervoor benodigde informatie dient ons op de juiste wijze te worden verstrekt en dit hele proces dient veel serieuzer te worden genomen dan in het verleden het geval was , toen het niet veel meer was dan een bureaucratische procedure die in zo kort mogelijke tijd werd afgeraffeld .
Ik hoop dat mijn collega ' s in het Parlement hun steun verlenen aan deze argumenten om voor 1997 kwijting te verlenen , en dat de Commissie harerzijds het hervormingsproces voortvarend zal aanpakken .
Alleen op die manier kunnen wij een nieuwe bestuurscultuur binnen de Commissie helpen bevorderen en het vertrouwen van het publiek herstellen .
Mijnheer de Voorzitter , waarde collega ' s , de plenaire vergadering van het Parlement dient zich vandaag uit te spreken over de begroting van het jaar 1997 waarvoor op 4 mei 1999 geen kwijting kon worden verleend .
In het licht van dit voor de EU historische feit moeten wij ons afvragen : wat is er veranderd ?
Wat is er verbeterd ?
Welke feiten pleiten vandaag voor het verlenen van kwijting ?
Ten eerste is er een nieuwe Commissie , althans ze is zo goed als nieuw .
Zij heeft een waslijst met goede voornemens en hervormingen aangekondigd , maar dit alles is nog weinig concreet .
Tot nog toe is van een gedragscode voor de leden van de Commissie en hun kabinetten geen sprake .
Ik heb met belangstelling geluisterd naar de uiteenzetting van mevrouw Schreyer deze morgen over de aanklacht tegen beide banken en de voorstellen betreffende een strafrechtelijke bescherming van de financiële belangen van de EU .
Ook dat zijn positieve signalen , maar toch dient gezegd te worden dat de Commissie deze dingen relatief gemakkelijk voor elkaar kan krijgen .
De Commissie heeft aangekondigd dat zij in februari 2000 een hervormingsprogramma zal voorleggen .
Plannen en goede voornemens zijn één zaak , het waarmaken van beloftes is iets anders .
De inspanningen van de Commissie kunnen alleen aan de hand van concrete resultaten beoordeeld worden , omdat dit de enige manier is om het vertrouwen dat de EU door de tekortkomingen en het politiek geknoei bij de burgers van Europa verloren heeft , te herstellen .
De balans die wij sinds mei 1999 kunnen opmaken , pleit geenszins voor het verlenen van kwijting .
Dat wij de Commissie voor het begrotingsjaar 1997 toch kwijting willen verlenen , komt omdat wij haar maar weer eens ons vertrouwen schenken .
Of de burgers na de zware misstappen van de vorige Commissie , die de huidige Commissie uiteraard belasten , begrip hebben voor het feit dat het Europees Parlement als democratisch verkozen controleorgaan maar weer eens zoveel vertrouwen schenkt , is een andere vraag .
Bovendien heeft de Rekenkamer , voor zover ik weet , nog nooit een betrouwbaarheidsverklaring kunnen afgeven sinds de invoering van dit instrument , en dat is voor de algemene indruk van de bevolking toch van groot belang .
Ik pleit evenwel voor het verlenen van kwijting voor het begrotingsjaar 1997 en ik verzoek alle collega ' s in die zin te stemmen , omdat daarmee een duidelijke grens kan worden getrokken en een nieuw begin kan worden aangekondigd .
Ook naar buiten toe moet de nieuwe Commissie de kans krijgen opnieuw te beginnen en de toch wel zware erfenis te verwerken .
Dit betekent echter ook dat alle onregelmatigheden en fraudepraktijken vervolgd en volledig opgehelderd moeten worden .
Het verlenen van kwijting aan de Commissie voor het begrotingsjaar 1997 mag geenszins geïnterpreteerd worden als een bewijs van onschuld in het verleden of een vrijkaart voor slecht financieel beheer in de toekomst .
Als er geld aan te pas komt , houdt vriendschap immers op .
Deze uitdrukking is ook van toepassing op de relatie tussen de burgers en de Europese instellingen .
Vriendschap betekent hier vertrouwen in de betrouwbaarheid van de Europese instellingen en is nu meer dan ooit noodzakelijk .
Vooral de komende uitbreiding met de landen in Midden- en Oost-Europa zullen grote problemen met zich meebrengen en ook de interne structuren en de administratie belasten .
Een Commissie die gebukt gaat onder financiële schandalen kan zeer gemakkelijk de speelbal worden van belangen en doelstellingen die niet meteen in het Verdrag van Amsterdam staan .
Helaas hebben de problemen zich in het verleden , vooral in het jaar 1997 , juist in actiegebieden voorgedaan die met de uitbreiding nog belangrijker worden , bijvoorbeeld de structuurfondsen en de Bureaus voor technische bijstand .
Deze ongeoorloofdheden moeten wij zo snel mogelijk tegengaan , omdat wij van de toetredende landen niet kunnen eisen , wat wij zelf niet kunnen .
Voorts schieten wij er niets mee op dat de Commissie en de lidstaten elkaar om beurten met de vinger wijzen en elkaar de schuld toeschuiven .
Als rapporteur voor de begroting van het jaar 1998 kondig ik nu reeds aan dat ik er tijdens de komende weken en maanden aandachtig zal op toezien of en hoe de Commissie haar aangekondigde hervormingen verwezenlijkt en welke betrekkingen zij op dit gebied met het Parlement onderhoudt .
Mijnheer de Voorzitter , de Commissie zal ongetwijfeld opgelucht zijn te vernemen dat de kwijting 1997 heel wat soepeler zal verlopen dan de kwijting 1996 .
Deze leidde - zoals u allen bekend is - tot het gedwongen aftreden van de Commissie-Santer .
De Fractie van de Europese Sociaal-Democraten zal haar steun aan deze kwijting verlenen en ook hierover zult u vast opgelucht zijn .
Dit wil echter niet zeggen dat wij helemaal tevreden zijn en dat wat ons betreft alles rozengeur en maneschijn is .
Een verregaande hervorming van de Commissie komt immers allesbehalve te vroeg .
Wel geeft onze opstelling aan , dat wij vinden dat de eerste stappen in de goede richting gezet zijn .
Ik wil de aandacht vestigen op enkele punten waarover de PSE-Fractie amendementen heeft ingediend .
Wij hopen dat deze worden gesteund , omdat zij van invloed zijn op de toekomstige hervormingen .
Ten eerste de onschendbaarheid van ambtenaren : deze moet worden opgeheven wanneer een openbare aanklager in een der lidstaten daarom verzoekt .
Wij moeten ervoor zorgen dat veel gemakkelijker tot vervolging kan worden overgegaan van ambtenaren die zich schuldig maken aan fraude en corruptie .
Met nadruk moet worden vastgesteld dat de Commissie al te dikwijls heeft nagelaten gevolg te geven aan door de Rekenkamer aanbevolen hervormingen .
Het verslag van de Rekenkamer is er niet voor niets .
Onze reactie op dit verslag is er ook niet voor niets en het is van belang dat aan beide gehoor wordt gegeven .
Ik heb net vernomen dat de Commissie een orgaan in het leven wil roepen dat speciaal met de audit-voortgangsrapportage is belast .
Zonder verdere bijzonderheden te kennen lijkt mij dit een teken dat het met de hervormingen de goede kant opgaat .
Al te vaak hebben wij aanbevelingen gedaan waaraan , ondanks formele beloften , geen gevolg is gegeven .
Wij willen dat in de toekomst veel meer met onze aanbevelingen rekening wordt gehouden .
Een ander punt betreft de toegang tot vertrouwelijke documenten .
In het verleden hebben wij onze taak met betrekking tot de kwijting dikwijls niet naar behoren kunnen vervullen , omdat wij niet over de nodige documenten konden beschikken .
Wij beseffen dat wij in dezen ook een verantwoordelijkheid dragen , en dat wij het vertrouwelijk karakter van bepaalde documenten ook moeten respecteren .
Op dit punt hebben wij een amendement ingediend .
Een kwestie die in het verslag-Van der Laan wordt aangesneden betreft het ziekenhuis in Gaza .
Die situatie is absoluut onaanvaardbaar en zullen wij niet veel langer tolereren .
Wij eisen dat hier met spoed wordt opgetreden .
Ik wil Lousewies van der Laan graag feliciteren met haar verslag .
Meestal ben ik niet scheutig met complimenten , maar in dit geval ben ik van mening dat zij voor haar overtuigende verslag onze dank verdient .
Voorzitter , collega ' s , commissaris , laten we wel wezen , we bevinden ons in een ietwat merkwaardige situatie .
We hebben het over de kwijting over een jaar dat achter ons ligt , maar we hebben het ook over de verantwoordelijkheid van de Commissie .
Ik wil het hebben over de problemen die nog steeds huizenhoog op onze tafel liggen .
De beoordeling van het al dan niet verlenen van de kwijting hangt ook een beetje af van waar je de meeste nadruk op legt .
Het gaat om een Commissie die er niet meer zit .
Er zit een nieuwe Commissie .
Dan is het logisch om kwijting te verlenen want wat kan de huidige commissaris kwalijk genomen worden als het gaat om het jaar 1997 .
De problemen die er liggen , liggen er nog steeds en dan begint de twijfel te rijzen .
We moeten nu een beslissing nemen over de goede voornemens van de Commissie , maar een structureel overzicht van die goede voornemens ligt er nog niet .
De heer Kinnock komt met zijn voorstel komende maand .
Daar wachten we allemaal heel erg op maar die kennis is er nog niet als we over de kwijting al moeten beslissen .
Het is duidelijk een dilemma waar de rapporteur ook mee geworsteld heeft .
Dat dilemma strekt zich nog uit verder dan de gebieden die ik al noemde .
Bijvoorbeeld over de toezeggingen van de Commissie .
Die zien er op zich goed uit .
Ik heb een aantal stukken van de heer Kinnock gelezen en daar hebben we het volste vertrouwen in .
Maar ik geef twee voorbeelden waarop het toch niet vanzelfsprekend is dat de goede voornemens die de Commissie nu geuit heeft tot een goed resultaat leiden .
De openbaarheid , de vertrouwelijkheid van stukken .
Er is al door de voorgaande spreekster iets over gezegd .
Er circuleert nu ook een stuk , niet op laag niveau maar op hoog niveau in de Commissie , waarbij die openbaarheid van stukken niet wordt vergroot maar juist wordt teruggedraaid .
Een voorbeeld van dat mooi toezeggen zal niet automatisch tot een goed resultaat leiden .
Dat geldt ook voor de klokkenluiders .
Daar heeft de heer Kinnock ook mooie woorden aan gewijd maar tegelijkertijd is volstrekt onduidelijk , op dit moment nog nu wij daarover moeten beslissen , wat er bijvoorbeeld gebeurt met klokkenluiders die intern hun ei niet kwijt kunnen maar die naar buiten willen treden , naar de pers , naar het Parlement .
Over dat soort cruciale vragen op dat gebied is nog geen antwoord gekomen .
Dus er is die twijfel , op dit moment nu we moeten beslissen , of die toezeggingen van de Commissie wel hard genoeg zijn .
Dat geldt ook bijvoorbeeld voor de heel concrete projecten die de industriecommissie heeft aangekaart .
Ik vind dat de Commissie en de heer Kinnock met goede voornemens moeten komen , met goede plannen moeten komen over het personeelsbeleid , over het financieel beheer , maar elke commissaris die nu verantwoordelijk is voor een gebied met zware tekortkomingen in het verleden moet met goede plannen komen om de situatie te verbeteren en niet met algemene mooie voorstellen .
Op dit moment is er bij onze fractie nog het mededogen , het geduld met de Commissie omdat ze niet verantwoordelijk gesteld kan worden voor veel fouten uit het verleden maar dat geduld is niet onbeperkt .
Er moet duidelijk vooruitgang zichtbaar zijn .
Op dit moment vertrouwen we dat de Commissie met die goede voorstellen komt maar automatisch is dat niet .
Tenslotte , Voorzitter , de kwijting 1996 was het begin van het einde van de laatste Commissie .
Ik spreek de hoop uit , maar sterker nog , ik wil eigenlijk eisen van de huidige Commissie dat de kwijting 1997 het begin is van een werkelijke hervorming van het financiële beleid door de Commissie omdat anders deze kwijting van geen waarde is geweest .
Bij de beoordeling van de kwestie rond het verlenen van kwijting aan de Commissie moet de einduitslag gebaseerd zijn op wat er feitelijk is gebeurd tijdens het desbetreffende begrotingsjaar , in dit geval tijdens het jaar 1997 .
De Confederale Fractie Europees Unitair Links / Noords Groen Links is niet van mening dat het financieel beheer in het jaar 1997 beduidend beter was dan in het jaar 1996 .
Inzake dat jaar hebben wij tegen kwijting gestemd .
Dientengevolge zullen wij ook tegen kwijting voor het jaar 1997 stemmen .
Wij vinden dat ons standpunt wordt bevestigd door het onderzoek van de Rekenkamer .
Het is zowel goed als noodzakelijk dat er hervormingen zijn toegezegd .
Voordien moeten echter nog de eerder gegeven beloften worden vervuld , vooral wat openheid betreft .
Wij zullen daarom stemmen voor de hervormingseisen in de resolutie , maar tegen het verlenen van kwijting .
Mijnheer de Voorzitter , eerst en vooral heb ik niets dan lof voor het voortreffelijke werk dat mevrouw Van der Laan met dit verslag heeft geleverd .
De Unie voor een Europa van Nationale Staten kan niet voor kwijting van het begrotingsjaar 1997 stemmen .
De rapporteur pleit voor het verlenen van kwijting , maar in haar verslag neemt zij de begroting zeer grondig en uiterst kritisch op de korrel .
Wij steunen deze kritiek en daarom vinden wij het ook absurd dat op deze basis besloten wordt kwijting te verlenen .
De Rekenkamer heeft in haar verslag geen goedkeurende verklaring kunnen afgeven over de wettigheid van de begrotingsbepalingen en wij vinden het uiterst problematisch dat wij als leden van het Parlement moeten stemmen voor een begroting zonder zeker te zijn dat ze wettelijk is .
De meerderheid is bereid kwijting te verlenen op voorwaarde dat de nieuwe Commissie een aantal hervormingen doorvoert waardoor een herhaling van de situatie die we met de vorige Commissie hebben gekend , wordt voorkomen .
Nogmaals wijs ik erop dat de verantwoordelijkheid van de oude Commissie voor 1997 en de verantwoordelijkheid van de nieuwe Commissie voor de toekomst op een hoogst ongelukkige manier aan elkaar gekoppeld worden .
Wij zijn van mening dat de nieuwe Commissie op geen enkele manier verantwoordelijkheid draagt voor het verleden .
Wij vinden het verkeerd te spreken over de verantwoordelijkheid van de Commissie als instelling .
De tekortkomingen van vóór 1999 zijn te wijten aan degenen die toen de verantwoordelijkheid droegen .
Of de nieuwe Commissie in staat is het beter te doen , kunnen we nu nog niet zeggen .
Met deze merkwaardige procedure ziet het Parlement af van de mogelijkheid om de verantwoordelijkheid voor de begroting van 1997 bij de juiste personen te leggen , namelijk bij de vorige Commissie .
De begroting van 1996 heeft uiteindelijk geleid tot het aftreden van de vorige Commissie , maar de begroting van 1997 is even belastend .
Daarom kunnen wij niet aanvaarden dat kwijting wordt verleend .
Bij de stemming over het besluit betreffende de afsluiting van de rekeningen zullen wij ons onthouden .
Wat de ontwerpresolutie tenslotte betreft , staan wij achter de vele goede opmerkingen en daarom zullen wij voor de resolutie stemmen .
Mijnheer de Voorzitter , mevrouw Van der Laan vindt dat wij kwijting moeten verlenen voor het begrotingsjaar 1997 en wij zien dit als een welwillend gebaar naar de nieuwe Commissie toe , zoals ook de vorige sprekers beklemtoond hebben .
De kwijting wordt gegeven naar aanleiding van de door de Commissie aangekondigde grondige hervormingen , zie paragraaf 1 van de resolutie .
Wie gelooft dat het verlenen van kwijting voor 1997 , na de weigering voor 1996 , weer alles in orde brengt , heeft het verkeerd voor .
Naar mijn mening blijft de vraag in hoeverre de nieuwe Commisie daadwerkelijk bereid is zichzelf en haar ambtenaren door het Parlement en het Hof te laten controleren , onbeantwoord .
Een voorbeeld .
Een van de eerste problemen die ons als pas geïnstalleerde Commissie begrotingscontrole bezighield , was de zaak-Fléchard , de fraude met export van boter naar de voormalige Sovjetunie in het begin van de jaren ' 90 .
Op 7 januari 1994 was door hoge ambtenaren van de Commissie beslist de firma in kwestie de te betalen boete van bijna 18 miljoen euro zo goed als volledig kwijt te schelden .
Dat was een duidelijke inbreuk op de geldende communautaire voorschriften .
Wij zijn dit pas eind 1998 door een anonieme brief aan de weet gekomen .
Alles wat de leden van de Commissie-Prodi daarover te zeggen hadden , was dat we naar de toekomst moeten kijken in plaats van oude koeien uit de gracht te halen .
Het schandalige daarbij is dat een directeur-generaal en een directeur die erbij betrokken waren , zonder blikken of blozen verklaren dat de notulen van de beslissende vergadering op 7 januari 1994 om een onverklaarbare reden zijn verdwenen .
Er bestond nochtans meer dan één exemplaar van deze notulen .
Elke deelnemer had zijn exemplaar ontvangen , maar ze zijn allemaal onvindbaar , allemaal !
In dergelijke situaties kan men niet meer zeggen : spons erover !
Deze zaak zou op de lijst van door OLAF te onderzoeken interne gevallen moeten staan , maar bij mijn weten is dat nog steeds niet het geval .
Een dergelijk geval zou ook bij de gerechtelijke autoriteiten bekend moeten worden gemaakt , want het laten verdwijnen van documenten en notulen is geen onbelangrijk delict .
Volgens artikel 241 van het Belgisch strafwetboek is het een strafbaar feit .
Ik kan alleen maar zeggen dat wij hier in het kader van de kwijtingsprocedure voor 1998 beslist nog op zullen terugkomen .
Mijnheer de Voorzitter , wij weten allemaal dat het Parlement besloot de kwijting voor het begrotingsjaar 1997 uit te stellen in afwachting van toezeggingen door de nieuwe Europese Commissie over interne hervormingen .
Naar aanleiding hiervan heeft de Commissie diverse beloftes gedaan en al veel hervormingsmaatregelen getroffen .
Wij moeten erkennen dat de nieuwe Commissievoorzitter , de heer Prodi , en zijn team het ernstig menen met de tenuitvoerlegging van de door dit Parlement geformuleerde eisen op het gebied van financiële controle .
De hervorming van de Europese Commissie dient nu echter in de context te worden geplaatst van de voorbereidingen voor de intergouvernementele conferentie en de hervorming van diverse EU-beleidsterreinen en -initiatieven .
De bestaande EU-Verdragen zullen worden gewijzigd om , bijvoorbeeld , het welslagen van het uitbreidingsproces mogelijk te maken .
Ik ben er zeker van dat verdere hervormingen van de EU-instellingen in dit debat aan de orde zullen komen .
Vanuit het oogpunt van de kleine lidstaten is het echter van belang dat de hervorming van de Commissie zich voltrekt op een wijze waarbij de vertegenwoordiging van kleine lidstaten in de Commissie gewaarborgd blijft .
Mijnheer de Voorzitter , aan de Commissie wordt voor het jaar 1997 kwijting verleend , maar ze verdient het niet .
In 1997 was de oude Commissie nog aan en daarom vindt de nieuwe dat zij de verantwoordelijkheid niet kan nemen .
Het klopt dat de uitvoering van de begroting van 1997 tot de verantwoordelijkheid van de oude Commissie behoort , maar de nieuwe Commissie heeft zich ertoe verplicht schoon schip te maken na de vorige schandalen en ik moet zeggen dat ik niet bijzonder onder de indruk ben .
De vroegere mentaliteit , die erin bestond dingen te verbergen en vriendjes de hand boven het hoofd te houden , bestaat helaas nog steeds .
Sommigen vinden dat het beter is oude zondaars te begraven en opnieuw te beginnen .
Ik vind dat we niet met een schone lei kunnen beginnen zolang we niet behoorlijk hebben opgeruimd .
Ik verwijs hierbij speciaal naar de schandalen in ECHO .
Het ergert mij enorm dat het zo moeilijk is documenten over deze zaak te pakken te krijgen .
Ik ben rapporteur voor ECHO in de Commissie begrotingscontrole en ik kan mijn taak met moeite uitvoeren omdat de Commissie weigert mij de vereiste informatie te geven .
Het lijkt alsof de Commissie iets te verbergen heeft .
Mijn onderzoeken wijzen helaas ook in deze richting .
De Commissie speelt geen open kaart en doet net hetzelfde als de vorige Commissie , die hierdoor ten val kwam .
Ik sta daarom ook volledig achter de eis dat het Parlement een onvoorwaardelijke toegang tot alle documenten moet hebben .
Anders kunnen wij ons werk niet behoorlijk doen .
Mijnheer de Voorzitter , mevrouw de rapporteur , dames en heren , ik hoop dat ik de vraag of wij kwijting verdienen , positief kan beantwoorden .
Samen met het verslag van de Rekenkamer geeft kwijting de belastingbetalers een antwoord op de vraag of en in hoeverre de begrotingsmiddelen zuinig en volgens de politieke prioriteiten aangewend zijn , welke tekortkomingen er zijn en vooral ook welke maatregelen genomen zullen worden om deze op te vangen .
De publieke opinie weet dat het Europees Parlement de kwijtingsprocedure niet als routine beschouwt , maar zeer grondig behandelt .
Ook de Commissie weet dit sinds vorig jaar , toen de kwijting geweigerd werd met het gevolg dat de vorige Commissie moest aftreden .
Het debat van vandaag over het verlenen van kwijting voor 1997 is dan ook het einde van een lang proces .
Bijna alle belangrijke thema ' s waarmee de Commissie in ruime zin bezig is , kwamen aan bod .
Het verslag van mevrouw Van der Laan beschrijft alle instrumenten .
Het is een zeer ambitieus verslag .
Het concentreert zich op de hervormingen die reeds werden aangevat en vooral op deze die nog niet begonnen zijn .
De Commissie staat achter de ambities van de rapporteur .
Mevrouw Van der Laan , mijn felicitaties voor dit inderdaad zeer ambitieuze verslag .
Ik zal nu dieper ingaan op enkele punten in het verslag .
Ten eerste de uitbesteding van taken , waaraan in het verslag terecht veel aandacht wordt besteed .
Wij hebben hierover in de commissie een lang debat gevoerd , ook in het kader van de begrotingsprocedure voor het jaar 2000 , en de Commissie heeft het Parlement beloofd op dit gebied snel stappen te ondernemen .
Voor de Bureaus voor technische bijstand speelt het buitenlands beleid de grootste rol .
Mijn collega Chris Patten heeft samen met de andere commissarissen die bevoegd zijn voor het buitenlands beleid reeds vorig jaar een evaluatiegroep aangeduid , die de taken van de huidige BTB ' s in een snel tempo onder de loep neemt en onderzoekt welke taken in de toekomst onder een andere vorm dienen uitgevoerd te worden .
De groep heeft zich voorgenomen na het voorleggen van het algemene hervormingspakket ook specifieke voorstellen te doen voor dit aspect van het buitenlands beleid .
De Commissie zal er allicht niet in slagen reeds tegen 31 maart een gedetailleerd voorstel te doen , maar wij hopen toch kort erna .
In uw verslag vestigt u de aandacht op het vademecum .
Dit vademecum is een element van het pakket hervormingsmaatregelen .
Ik kan u meedelen dat er speciaal voor dit aspect van het buitenlands beleid concrete maatregelen in de maak zijn , ook in de zin zoals in het verslag van de heer Bourlanges gevraagd wordt .
Een ander aspect van het verslag is de eis tot meer transparantie .
Ik kan u verzekeren dat ook dit tot de hervormingsvoorstellen van de Commissie behoort .
De Commissie wil een open Commissie zijn , die het Parlement alleen informatie onthoudt wanneer ernstige belangen gevrijwaard moeten worden .
Ik heb er alle vertrouwen in dat deze zaken via het interinstitutioneel overleg geregeld kunnen worden .
De Commissie zal ook het informatiegehalte in de afsluiting van de rekeningen verbeteren en gaat daarmee verder dan de huidige juridische verplichtingen haar opleggen , zoals het Parlement en de Rekenkamer willen .
Tijdens het debat over het verslag van de Rekenkamer heb ik reeds beloofd dat ik gevolg zal geven aan het verzoek , dat ook in dit verslag is opgenomen , om een systematische follow-up te doen , omdat ik dat ook noodzakelijk acht .
Op mijn verzoek heeft de Commissie besloten de accountants opdracht te geven reeds voor de boekhouding van het jaar 1999 rekening te houden met de kritiek van de Rekenkamer en de vooruitbetalingen afzonderlijk te boeken opdat deze informatie apart beschikbaar zou zijn .
De fraudebestrijding moet verder versterkt worden .
Deze voormiddag hadden wij het al even over OLAF .
Ik wijs nogmaals op de personeelsuitbreiding die in de begroting voor 2000 is gepland .
Mevrouw Stauner , de aanklacht waarover ik het deze morgen had , is niet alleen aangekondigd , maar ook reeds ingediend .
Dit getuigt alweer van de vastberadenheid van de Commissie om erop toe te zien dat geen enkele instelling de regeling waartoe de Raad en het Parlement besloten hebben , te omzeilen .
Ze geldt voor alle instellingen van de Europese Gemeenschap .
Tot slot verlangt u ook een betere dialoog met de lidstaten over de noodzakelijke verbeteringen in de beslissingsprocedure betreffende communautaire middelen .
Ook deze eisen steun ik en ik zal ervoor zorgen dat ze verwezenlijkt worden voor zover ze de Commissie betreffen .
Met betrekking tot het probleem van het GAZA-ziekenhuis en het Palestijns parlement , kan ik u meedelen dat dit ziekenhuis vanaf 15 juli 2000 voor ambulante behandelingen en vanaf 15 oktober voor opnames geopend zal zijn .
Ten tweede zal de Commissie het Parlement uiterlijk op 31 maart op de hoogte brengen van de gemaakte vorderingen in het ziekenhuis en de stand van zaken met betrekking tot het aanwijzen van adviseurs die de aanbesteding voor de bouw van het Palestijns parlement zullen voorbereiden .
Alle hervormingsmaatregelen die ik besproken heb , maken deel uit van een totaalconcept .
Collega Kinnock zal u het totaalconcept namens de Commissie voorstellen en u meer informatie verschaffen over de politieke prioriteiten in deze zittingsperiode alsook over de details betreffende een concreet , controleerbaar en haalbaar tijdschema .
De verwezenlijking van deze plannen moet de Europese Unie als geheel slagvaardiger en transparanter maken .
Het is de taak van het Parlement , vooral in het kader van de kwijtingsprocedure , de activiteiten van de Commissie te controleren .
De Commissie is zich terdege bewust van de effectiviteit en grondigheid waarmee het Parlement deze controle uitvoert .
Daarom verheugt het mij des te meer dat de begonnen hervormingsmaatregelen door het Parlement positief worden onthaald en dat het Parlement bereid is de Commissie voor 1997 kwijting te verlenen .
Dank u , mevrouw de commissaris .
Het debat is gesloten .
De stemming vindt morgen om 12.00 uur plaats .
 
Tweede verslag van het Comité van onafhankelijke deskundigen Aan de orde is het verslag ( A5-0001 / 2000 ) van de heer Van Hulten , namens de Commissie begrotingscontrole , over het te geven gevolg aan het tweede verslag van het Comité van onafhankelijke deskundigen over de hervorming van de Commissie .
Mijnheer de Voorzitter , verleden jaar rond deze tijd is op initiatief van het Europees Parlement het Comité van Onafhankelijke Deskundigen opgericht , met als voorzitter de heer Middelhoek .
Het kreeg tot taak een onderzoek in te stellen naar de beschuldigingen van fraude , vriendjespolitiek en corruptie binnen de Europese Commissie .
Op 15 maart publiceerde het Comité zijn eerste verslag , waarin geconcludeerd werd dat het moeilijk was " binnen de Commissie nog iemand te vinden met enig besef van verantwoordelijkheid " .
Luttele uren na de presentatie van het verslag kondigde Commissievoorzitter Santer het ontslag aan van zijn hele ploeg .
Dit ontslag betekende het einde van een bittere strijd tussen een Parlement dat gaandeweg zelfverzekerder werd , en een Europese Commissie die aan het wegzakken was in een moeras van schandalen .
Sinds dat tijdstip is het Brusselse landschap onherkenbaar veranderd .
Een nieuw en versterkt Parlement werd gekozen en een nieuwe Commissie is aangetreden .
Toen hij op 21 juli in dit Parlement het woord voerde , beloofde kandidaat-Commissievoorzitter Prodi zich alles gelegen te laten liggen aan het tweede verslag van het Comité van onafhankelijke deskundigen over de hervorming van de Commissie , dat 90 gedetailleerde aanbevelingen bevat en waarover wij hier vandaag beraadslagen .
De nieuwe Commissie heeft al een aantal belangrijke stappen gezet op de weg naar verandering .
Er is een gedragscode overeengekomen voor Commissieleden en hun kabinetten .
In een symbolisch maar niettemin betekenisvol gebaar hebben de Commissieleden besloten niet langer gebruik te maken van hun recht op accijnsvrije aankopen van alcohol , tabak , benzine en consumptiegoederen .
Er zijn nieuwe regels gekomen voor de benoeming van hoge ambtenaren .
De directoraten-generaal zijn in aantal verminderd .
De Commissie heeft , naar mijn gevoel , een duidelijke wil tot verandering getoond en daarvoor verdient zij onze lof .
Het uiteindelijke doel van de hervormingen dient te bestaan in het scheppen van een krachtig en eerlijk Europees openbaar bestuur , dat in staat is doelmatig en efficiënt zijn taken te verrichten ; een bestuur met ambtenaren die over de middelen beschikken om hun taken te vervullen en die hiervoor op alle niveaus rekenschap moeten kunnen afleggen ; een bestuur dat oog en waardering heeft voor verdienstelijk gedrag en dat ambtenaren stimuleert hun vaardigheden volledig te ontplooien .
Om dit te bereiken dient op vier terreinen te worden opgetreden .
Ten eerste moeten het financiële beheer en de financiële controle binnen de Commissie worden verbeterd .
Het ontbreken van een goed functionerend systeem van financiële controle is een van de voornaamste problemen .
De directoraten-generaal van de Commissie moeten volledig verantwoordelijk worden gemaakt voor hun eigen uitgaven , met inbegrip van de financiële controle .
Er moet een nieuwe onafhankelijke auditdienst worden opgericht .
Directoraten-generaal moeten hun eigen jaarrekeningen publiceren , zodat probleemgebieden duidelijk zichtbaar worden gemaakt , en zij moeten jaarlijkse doelen vaststellen voor de vermindering van fraude en onregelmatigheden .
Als tegenwicht voor deze grotere mate van autonomie moet het leidinggevend personeel volledige en persoonlijke verantwoordelijkheid dragen .
Het behoeft geen betoog dat de overgang naar een dergelijk nieuw systeem tijd zal vergen .
Het Financieel Reglement zal moeten worden gewijzigd en ook het Parlement moet inspraak hebben in dit proces .
Hoewel de Commissie in deze overgangsfase het Verdrag en het Financieel Reglement moet respecteren mag dit geen excuus zijn voor traagheid .
De tijd dringt om de veranderingen tot stand te brengen .
Op de tweede plaats moet de strijd tegen fraude , wanbeheer en vriendjespolitiek worden geïntensiveerd , en dan vooral door een omgeving te scheppen waarbinnen dergelijke handelwijzen ondenkbaar zijn .
Hierbij hebben Commissieleden en kaderpersoneel een voorbeeldfunctie te vervullen , terwijl ook in specifieke opleidingen moet worden voorzien .
Daarnaast moeten de reeds bestaande systemen voor fraudebestrijding worden versterkt .
OLAF , de vorig jaar opgerichte Commissiedienst , dient onder het gezag te worden geplaatst van een onafhankelijke Europese openbare aanklager .
Deze heeft de taak om misdaden tegen de financiële belangen van de Unie , die begaan zijn door leden en ambtenaren van de Europese instellingen , te doen vervolgen door nationale rechtbanken .
Op basis van artikel 280 van het Verdrag kan en moet hiertoe uiterlijk halverwege dit jaar een voorstel worden ingediend .
Op de derde plaats is het zaak normen en waarden vast te stellen voor het Europese openbaar bestuur .
De politieke crisis die begin vorig jaar tot de val van de Commissie leidde heeft duidelijk aangetoond dat ondubbelzinnige en dwingende gedragsregels noodzakelijk zijn .
Sindsdien is een aantal codes in werking getreden .
Deze moeten door het Parlement worden beoordeeld en een bindend karakter krijgen .
De Europese instellingen zouden het voorbeeld van een aantal landen , met name het Verenigd Koninkrijk , moeten volgen en een commissie voor normen en waarden in het openbaar bestuur moeten oprichten .
Deze commissie zou gemachtigd moeten worden tot het geven van adviezen over deontologie en gedragsregels in de Europese instellingen .
Klokkenluiders die handelen in goed vertrouwen , moeten bescherming genieten .
Eind vorig jaar kondigde de heer Kinnock nieuwe maatregelen aan voor de bescherming van klokkenluiders .
Deze maatregelen moeten onverwijld van kracht worden .
Hoewel zulke maatregelen nimmer in de plaats kunnen treden van goed bestuur , functioneren zij als veiligheidsklep als er zaken verkeerd gaan .
Voorts is het essentieel dat de hervormingen niet tot de Commissie beperkt blijven .
Het Parlement moet zich eveneens bezinnen op de nodige verbeteringen in zijn intern functioneren , administratieve procedures en bestuurspraktijken .
Tot slot is het noodzakelijk het personeelsbeleid van de Commissie te moderniseren .
Het beantwoordt duidelijk niet langer aan de eisen van een moderne , multinationale organisatie .
De sociale dialoog heeft dikwijls als een rem op hervormingen gewerkt en moet hoognodig op de helling .
Een loopbaan bij de Europese instellingen moet aantrekkelijker worden gemaakt .
Te veel jonge ambtenaren verlaten hun baan al na een paar jaar .
Prestaties moeten worden erkend en beloond , en voor bevordering naar een hogere rang dient een bijkomende opleiding een conditio sine qua non te zijn .
Ook dienen de procedures voor bevordering eerlijker en transparanter te worden .
Tot slot dient het salaris- en arbeidsvoorwaardenpakket opnieuw te worden bezien .
Het moet flexibeler worden en beter aangepast aan de geldende arbeidsmarktvoorwaarden .
Het moet van zijn achterhaalde facetten worden ontdaan en rekening houden met de gerechtvaardigde bezorgdheid van het grote publiek , dat niet kan inzien waarom Europese ambtenaren voor onbepaalde tijd een ontheemdingstoelage kunnen genieten in een Europa zonder grenzen , of belastingen betalen die dikwijls ver beneden het in de lidstaten geldende niveau liggen .
Commissaris Kinnock zal morgen zijn mededeling over de hervormingen presenteren .
Deze mededeling moet van een duidelijk tijdplan vergezeld gaan .
Nu de nieuwe Commissie en het nieuw Parlement goed op stoom zijn gekomen is er geen beter moment voor hervormingen denkbaar , nu of in de toekomst .
De uitbreiding van de Unie ligt binnen enkele jaren in het verschiet .
Nu is het ideale tijdstip voor Europa om zijn huis op orde te brengen , om zijn instellingen verantwoordelijkheidszin , zoals de onafhankelijke deskundigen het zouden noemen , bij te brengen .
In juni vorig jaar hebben de Europese kiezers een duidelijk signaal gegeven dat zij genoeg hebben van de eindeloze berichten over wanbeheer en vriendjespolitiek .
Aan deze berichten kan op een heel simpele manier een einde worden gemaakt .
Laten we het wanbeheer en de vriendjespolitiek gewoon afschaffen .
Mijnheer de Voorzitter , om elk misverstand te voorkomen en in de hoop dat werkelijk niemand mij verkeerd begrijpt , wil ik bij voorbaat duidelijk maken dat ik absoluut voor fraudebestrijding ben en volledig achter de noodzakelijke hervormingen sta .
Het onderhavige vraagstuk is echter allesbehalve gemakkelijk en verdient eigenlijk een grondig en diepgaand onderzoek .
Desalniettemin zal ik mij beperken tot enkele korte opmerkingen .
Wij moeten namelijk wel beseffen waar het precies om gaat .
Natuurlijk kunnen deskundigen inlichtingen geven , meningen uiten en goede raad geven , maar zij hebben geen politieke verantwoordelijkheid en hoeven zich niet te bekommeren om verkiezingen .
Politici moeten mijns inziens echter goed onderzoeken wat zij wel en wat zij niet voetstoots uit een deskundigenverslag kunnen overnemen .
Ik heb namelijk de indruk gekregen dat zich her en der zelfdestructieve neigingen voordoen .
Ik ben van mening - en ik beperk mij nogmaals tot enkele punten - dat mijns inziens de leden van dit Parlement zich enkel en alleen moeten laten leiden door het Parlement zelf en door niemand anders .
Als zij zich door anderen laten leiden , zullen zij het gezag en de representativiteit van het Parlement schade berokkenen .
Dan zullen zij het Parlement in de komende jaren ondermijnen en vooruitgang onmogelijk maken , terwijl vooruitgang juist geboden is .
Natuurlijk mag niemand het Europees Parlement en zijn commissies documenten weigeren .
Dat is zeer belangrijk .
Als vertrouwelijke zaken worden voorgelegd aan het Parlement , zullen de leden deze vertrouwelijkheid op grond van hun eigen morele instelling en hun eigen verantwoordelijkheidsbesef eerbiedigen .
Niemand kan hen die opleggen .
Dat doen zij uit eigen beweging .
Verder moeten wij wel beseffen dat er geen Europese rechtspraak is .
Elke lidstaat heeft zijn eigen rechtspraak .
Wij lopen dan ook het risico dat als men nationale justitiële instanties belast met vervolging van bepaalde delicten , diezelfde delicten eventueel op verschillende wijze zullen worden bestraft .
Ik ben het eens met de noodzaak van een onderzoeksstelsel , maar ik ben er tevens van overtuigd dat het recht op verdediging overal hetzelfde is : onaantastbaar en gelijkwaardig .
Ik ben er tegen dat men zo gemakkelijk en eenvoudig ambtenaren van de Europese Gemeenschap kan beschuldigen van strafbare feiten : verklikkerij hoort niet thuis in het derde millennium .
Dit Parlement moet zich laten leiden door het beginsel van democratie .
Democratie betekent dat de hervormingen moeten worden doorgevoerd die dit Parlement meer bevoegdheden geven , die dit Parlement vooruit doen gaan en niet achteruit .
Met het debat over het verslag-Van Hulten komt er een einde aan een van de meest traumatische perioden voor de Europese instellingen sedert hun oprichting in 1957 .
De weigering van het Europees Parlement kwijting te verlenen en de definitieve afwijzing van de begroting voor 1996 , de motie van afkeuring die een jaar geleden om uiteenlopende reden in dit Parlement is ingediend en het eerste verslag van het Comité van onafhankelijke deskundigen over de hervorming van de Commissie , dat tot het aftreden van de gehele Commissie leidde , maken nu deel uit van de Europese folklore .
Degenen onder ons die deze historische gebeurtenissen van nabij hebben meegemaakt , beseffen terdege dat deze opzienbarende ontwikkelingen achterwege zouden zijn gebleven als wij niet onze parlementaire macht hadden ingezet om op veranderingen in het functioneren van de Commissie aan te dringen .
Er zij aan herinnerd dat de Raad van ministers , hier hedenavond wederom afwezig , zijn goedkeuring hechtte aan de kwijting voor 1997 - niet die voor 1996 - op de dag dat de Commissie besloot af te treden , namelijk 15 maart .
Dit brengt ons tot het tweede verslag van het Comité van onafhankelijke deskundigen , waaraan we al in september verleden jaar een kort debat mochten wijden .
Onze eerste zorg in de PPE-DE-Fractie is , het vertrouwen van het publiek in de Europese Commissie te herstellen .
Voortbouwen aan een sterk Europa heeft geen zin als de bevolking merkt dat het ontbreekt aan een systeem waarbij ambtenaren die over de schreef gaan op democratische wijze rekenschap dienen af te leggen .
Wij zullen dan ook geen centimeter opgeven van hetgeen wij de afgelopen maanden aan terrein gewonnen hebben op het vlak van meer openheid en transparantie .
De regen van recente aankondigingen door commissaris Kinnock van allerlei beleidsvoorstellen die binnenkort in een Witboek vervat zullen worden , vervult ons daarom met ongerustheid .
Hoewel hieruit de wens tot snel optreden naar voren treedt , ontstaat tevens de indruk dat de Commissie meer op zenden dan op luisteren is ingesteld .
Onze bezorgdheid wordt nog groter als we mogen afgaan op een recent gerucht - namelijk dat de Commissie de toegang van het Parlement tot informatie drastisch wil beperken .
Dit was nu juist een van de oorzaken voor de val van de vorige Commissie .
Heeft men zijn les nog steeds niet geleerd ?
Het besef dat nog onderhandeld moet worden over het kader waarbinnen de betrekkingen tussen Parlement en Commissie zich afspelen , leidde ertoe dat wij bij de behandeling van dit verslag in onze commissie het oneens waren met de rapporteur .
Wij gingen niet akkoord met zijn mening , als zou het vernederend zijn indien het Parlement al te nauwkeurige instructies zou geven over de door de Commissie uit te voeren hervormingen .
Mijnheer Van Hulten , hoe vager wij zijn in onze resoluties , hoe meer ruimte wij de Commissie en uw voormalige collega ' s in de Raad geven om precies te doen waar zij zin in hebben .
Wij vinden dat het merendeel van de aanbevelingen in het verslag der wijzen moet worden gevolgd .
Als Fractie van de Europese Volkspartij en Europese Democraten hebben wij al deze aanbevelingen op commissieniveau ingediend .
Een groot gedeelte is nu terechtgekomen in het verslag-Van Hulten , waardoor dit grondig gewijzigd uit onze commissie is gekomen .
Enkele amendementen die het in de commissie niet haalden zullen wij ter plenaire vergadering opnieuw indienen .
Het gaat hier met name om onze wens de gedragscodes ook te betrekken op verdienste en bestuurlijke vaardigheden .
Uzelf , commissaris , was het tijdens onze hoorzittingen van afgelopen september trouwens hiermee eens , in het bijzonder bij de beoordeling van aanstellingen en bevorderingen .
Vooruitblikkend , weten wij dat we ons bevinden in de beginfase van een lang proces van voortdurende hervorming binnen de Europese Commissie .
Wij wensen vooral dat de buitenwereld erkenning toont voor het hoog niveau van inzet en vaardigheden van Commissie-ambtenaren , een reputatie die door het wangedrag van enkelen is geschaad .
Commissaris , omdat u deel uitmaakte van de vorige Commissie kent u de oorzaken van de crisis .
Kort samengevat ging het om de uitvoering van programma ' s waarvoor onvoldoende personeel beschikbaar was .
Wij vragen u met klem deze gelegenheid te benutten om in de werkelijke personeelsbehoeften van de Commissie , met het oog op haar essentiële taken , te voorzien .
Onze positie dienaangaande hebben wij met betrekking tot de begroting voor 2000 meer dan duidelijk gemaakt .
De komende vijf jaar zullen wij er nauwlettend op toezien dat de thans voorgestelde hervormingen volledig ten uitvoer worden gelegd , en onze steun geven aan het moderniseren van de instellingen .
Maar wij zullen niet aarzelen onze financiële of andere steun in te trekken , indien gehandeld wordt in strijd met de door Commissievoorzitter Prodi bij zijn ambtsaanvaarding beloofde openheid .
Laat ons hopen dat institutionele aanvaringen vermeden kunnen worden via een permanente dialoog , die berust op het principe dat het Parlement bij de beoordeling van het hervormingsproces binnen de Commissie een volwaardige partner is .
Mijnheer de Voorzitter , u moet het mij niet euvel duiden als ik er niet in slaag ook maar half zo dramatisch te zijn in mijn presentatie als de heer Elles .
Eerst zou ik de heer Van Hulten willen danken voor zijn verslag , dat een uitstekend stuk werk is .
Het Parlement zou er fout aan hebben gedaan alle aanbevelingen van een extern orgaan klakkeloos over te nemen , omdat het Parlement op deze punten een eigen mening dient te hebben .
Het is een goede zaak dat wij met een doelgericht verslag kunnen komen , en dat is precies wat de heer Van Hulten heeft gedaan .
Mag ik de heer Elles verzoeken het paard niet achter de wagen te spannen ?
Inderdaad hebben de socialisten op veel punten verloren maar deze moeten ook nog worden binnengehaald ter plenaire vergadering .
Ik zou hem willen waarschuwen dat dit morgen nog niet zo vanzelfsprekend zal zijn .
Commissaris Kinnock zou ik willen danken voor al zijn inspanningen tot dusver .
Hij heeft er geen twijfel over laten bestaan dat hij aanstuurt op radicale veranderingen .
In zijn streven staat het bevorderen van meer verantwoordelijkheidszin centraal .
Het is duidelijk dat dit van hoog tot laag dient te worden ontwikkeld overeenkomstig de op elk niveau binnen de Commissie bestaande behoeften .
Dat het Financieel Reglement gewijzigd moet worden is eveneens duidelijk .
Mensen mogen niet langer in staat zijn verantwoordelijkheden af te schuiven op een ander .
Wanneer er fouten worden gemaakt binnen de Commissie moet daarvan rekenschap worden afgelegd .
Wij moeten erop kunnen rekenen dat een voortdurend beneden de maat functioneren tot ontslag zal leiden .
Elders is dit de gewoonste zaak van de wereld , maar wanneer dit voorstel aan de Commissie wordt voorgelegd , schijnt het uiterst radicaal te zijn .
Wij kunnen niet blijven berusten in een situatie waarin onbekwaamheid , wanbeheer en fraude de Europese belastingbetaler geld kosten en de dienstverlening beneden de maat blijft .
Ik zal u hiervan een voorbeeld geven .
In het verslag van de Europese Rekenkamer over 1998 werd melding gemaakt van een rekenfout met wisselkoersen met betrekking tot Italiaanse wijn , die de belastingbetaler 8 à 10 miljoen Britse ponden heeft gekost .
Dit is natuurlijk onaanvaardbaar .
Wat is er gebeurd met degene die voor de rekenfout verantwoordelijk was ?
Wat nodig is , is een systeem van stimulansen en bevorderingen dat gebaseerd is op prestaties .
Natuurlijk erkennen wij dat de meeste Commissie-ambtenaren heel hard werken , maar wij vinden ook dat er ouderwetse praktijken bestaan .
Wij zien met verlangen het volledige Commissievoorstel inzake hervorming tegemoet en zullen met plezier samen met de Commissie de gedetailleerde uitwerking ter hand nemen .
In tegenstelling tot hetgeen de heer Elles zopas opmerkte , heeft de Commissie namelijk beloofd tussen nu en 1 maart hierover met het Parlement in discussie te zullen blijven .
Ook moeten we toegeven dat het gezegde van de pot verwijt de ketel hier wel degelijk opgaat .
Het Europees Parlement kan voor een aantal zaken evenmin bogen op een smetteloos verleden .
Ook hier moet nog het nodige gebeuren om ons huis op orde te brengen .
Ons eigen personeelsbeleid is ouderwets en onze werkmethoden moeten voor een groot deel grondig op de helling .
Het is mijn hoop dat het Europees Parlement de Commissie in haar hervormingsproces op de voet zal volgen .
Wij hebben begrip voor de voorstellen betreffende budgettering die rechtstreeks aan de werkzaamheden gerelateerd is .
Wij erkennen dat dit discipline vergt van de Commissie-ambtenaren en wij erkennen eveneens dat wij ook in dit Parlement discipline moeten kunnen opbrengen met betrekking tot het vaststellen van negatieve prioriteiten .
Tot slot wil ik de Commissie erop wijzen dat zij dient te werken aan haar imago ten opzichte van het grote publiek .
De Europese belastingbetalers moeten worden gerustgesteld .
Het lot van de Commissie , van de hele Europese Unie , berust op het welslagen van de hervorming .
Het centrale punt is immers of wij deze hele hervormingsoperatie kunnen waarmaken .
Mijnheer de Voorzitter , ik zou willen beginnen met mijn complimenten te richten tot de rapporteur , de heer Van Hulten , voor zijn eerste verslag .
Ik heb speciaal bewondering voor hem dat hem de moed niet in de schoenen is gezonken toen hij bedolven werd onder zoveel amendementen .
Ik denk dat het verslag van de Wijzen een nuttig verslag is geweest en ik denk dat het ook nuttig is voor dit Parlement - het is ook al door mevrouw Morgan gezegd - dat wijzelf ook eens een keer expertise van buitenaf vragen om te kijken hoe onze administratie wordt gerund .
Wij hebben daartoe een amendement ingediend .
Uit de vele punten uit het verslag van de heer Van Hulten zou ik er een aantal willen benadrukken , dat is niet in de mate van belangrijkheid maar gewoon willekeurig .
In de eerste plaats denk ik dat de Commissie veel meer aandacht moet besteden aan het goed bewaren van stukken .
De archieven van de Commissie laten veel te wensen over .
We hebben dat gemerkt toen wij de affaire-Flechard moesten onderzoeken die trouwens nog lang niet uitgezocht is .
Merkwaardigerwijze waren heel belangrijke stukken verdwenen uit de kabinetten , zelfs van de president , van diverse directoraten-generaal en dat is iets wat duidelijk niet mag voorkomen .
Als het Parlement goed wil controleren , moeten die stukken beschikbaar zijn en ik zou graag willen weten wat de Commissie eraan denkt te doen om dat te verbeteren .
Dan iets over de controle achteraf , de DAS .
Het is ook al ten dele gezegd in het verslag-Van Hulten .
Ik denk dat het goed zou zijn dat wij per categorie en per sector rapportcijfers gaan geven over hoe de begroting wordt uitgevoerd .
Nu is de algemene indruk dat alles in Europa van de begroting slecht is .
Het is duidelijk zo dat wij de laatste jaren een verbeterende tendens gezien hebben bij landbouw en een verslechterende bij structuuruitgaven .
Kan dat ?
Ik zou de Commissie willen voorstellen een deadline vast te stellen voor het doorvoeren van de hervormingen .
Als wij nieuwe lidstaten toelaten kan het niet zo zijn dat wij ons eigen Huis nog niet op orde hebben .
Voorzitter , collega ' s , vooreerst dank aan collega Van Hulten .
Het is zijn eerste verslag hier in de plenaire .
Dat is een proficiat waard , hoewel ik het natuurlijk betreur dat hij dat verslag niet in zijn eigen moedertaal heeft toegelicht .
Beste collega ' s , het is een moeilijk tot stand gekomen verslag dat wellicht te laat komt .
Het heeft naar mijn mening vooral te maken met het gekrakeel tussen de twee grote fracties in onze Commissie begrotingscontrole .
Laat ons eerlijk zijn .
Het tweede verslag van Wijzen kwam eraan in september .
We zijn nu vier maanden verder .
Ondertussen werd de heer Van Hulten bedolven onder amendementen , meer dan 100 amendementen in een eerste ronde .
Hij ging opnieuw aan de slag , herschreef zijn verslag , hield rekening met heel wat suggesties maar moest in een tweede ronde nog eens bijna 100 amendementen onder ogen zien .
Dit alles zorgt dus , en daar vrees ik een beetje voor , wellicht voor een te gedetailleerd , een te omvangrijk en een te laat ingediend verslag .
Bovendien keurde , naar ik vernam , net vandaag de Commissie een verslag goed over de hervorming van de Commissie dat voor verdere consultering zal rondgestuurd worden naar verschillende instellingen en ook naar ons Parlement , hoop ik .
Zou de heer Kinnock vanavond misschien al een tipje van de sluier kunnen oplichten ?
Collega Van Hulten , mijn fractie van groenen en regionalisten steunt straks de pogingen in de plenaire vergadering van morgenmiddag om dit verslag alsnog wat te verfraaien .
Het heeft immers geen zin om woord voor woord de vele goede aanbevelingen van het Comité van Wijzen in uw verslag op te nemen .
Als we morgen dus tegen sommige amendementen stemmen of tegen bepaalde paragrafen , is dat zeker niet omwille van de inhoud maar met de bedoeling om van uw verslag een meer leesbaar geheel te maken .
In elk geval moet het duidelijk zijn dat mijn fractie natuurlijk volledig de aanbevelingen van het Comité van Wijzen ondersteunt .
Hoe dan ook zie ik dus uit naar het document dat vandaag is goedgekeurd door de Commissie .
Hoe dan ook zie ik ook uit naar het Witboek dat er straks in februari aankomt .
Hoe dan ook moet ik u meedelen , mijnheer de commissaris , dat én het verslag van Wijzen én het verslag van de heer Van Hulten voor onze fractie ijkpunten zullen worden , ijkpunten die ons duidelijk zullen maken of wij ja dan neen wantrouwen of vertrouwen in de Commissie Prodi kunnen hebben .
Tenslotte nog dit .
Net zoals het Witboek over voedselveiligheid dat vorige week werd goedgekeurd en vrijgegeven werd aan de publieke opinie en dat een concrete tijdslimiet bepaalde , vragen wij dat ook van het nieuwe Witboek over de hervorming van de Commissie .
Ik denk dat daar nood aan is omdat de publieke opinie uitziet naar verandering en in elk geval wil mijn fractie dat tegen eind 2002 een duidelijke verandering wordt gerealiseerd .
Voorzitter , het is goed dat dit verslag er is maar er is eigenlijk meer nodig .
Fraude , wanbeheer en vriendjespolitiek ontstaan niet toevallig .
Ze krijgen de meeste kans als de democratische controle op de geldstromen gering is .
Via de structuurfondsen wordt een groot deel van de Europese begroting rondgepompt .
Dat is alleen zinvol zolang het gaat om solidariteit waarbij rijke lidstaten bijdragen aan het inkomen en de ontwikkeling van armere lidstaten .
Maar er wordt ook geld rondgepompt dat via Brussel weer teruggaat naar dezelfde rijke lidstaten .
Gemeenten en regionale overheden zien dat als hun eigen geld , maar ze kunnen dat geld alleen krijgen door veel geld en menskracht te steken in lobbyen en onderhandelen .
Na elk onbedoeld gebruik van dit geld , en zeker na fraude , klinkt de roep om nog strengere controle .
Zelfs de strengste controle kan dit probleem niet oplossen .
Die zal hoogstens leiden tot meer bureaucratie en minder ruimte voor de invloed van lokale democratie en inspraak van de bevolking op de keuze en de invulling van projecten .
Dit geld kan beter rechtstreeks door de nationale overheden worden doorgesluisd naar hun lagere overheden zonder Europese omweg .
We moeten de komende jaren eens nadenken over de mogelijkheid om de structuurfondsen te vervangen door een egalisatiefonds dat zich beperkt tot begrotingssteun voor lidstaten of hun deelstaten met een laag inkomen per hoofd van de bevolking .
Dat is waarschijnlijk de enige weg om te komen tot minder fraude , minder overheadkosten , meer transparantie en meer democratie .
Mijnheer de Voorzitter , er is nog geen jaar verstreken en nu al wordt duidelijk hoe verschillend het Parlement het eerste en het tweede verslag beoordeelt .
Het eerste verslag heeft heel veel publiciteit gekregen .
Dit is in alle plechtigheid besproken en - evenals de polemieken en de uitgelekte persberichten in de daaraan voorafgaande periode - gebruikt om eerst de voorzitter van de Commissie en daarna het merendeel van de commissarissen onderuit te halen , ofschoon deze niets te maken hadden met fraude , wanbestuur en vriendjespolitiek .
Als ik nu lees wat er nog geen jaar geleden is gebeurd , wordt mij duidelijk dat dit verslag goed was voor alles en nog wat , maar niet voor de waarheid en hervormingen .
Het is ook geen toeval dat bij bestelling van het tweede verslag , waarin veel zwaarder geschut had kunnen voorkomen , de uitdrukkelijke opdracht werd gegeven geen specifieke gevallen te onderzoeken .
Bij daadwerkelijke vervolging van de in het verslag aan de kaak gestelde onregelmatigheden heeft men namelijk geen baat .
Daar voelen noch de grote fracties van dit Parlement , noch de grote vakbonden veel voor .
De vakbonden bewijzen immers alleen maar lippendienst wanneer zij het Europese overheidsambt verdedigen !
In feite zijn zij alleen maar bezig met de corporatieve bescherming van hun leden , waarbij zij dubieus gebruik maken van hun verregaande bevoegdheden .
Er zitten vakbondsvertegenwoordigers in de tuchtraad en het comité voor het Statuut .
Op die manier is het natuurlijk onmogelijk een ontrouwe ambtenaar de laan uit te sturen .
Het Statuut zit daarmee echter wel muurvast .
Vakbondsvertegenwoordigers zijn - en dat is begrijpelijk - ook juryleden bij vergelijkende onderzoeken en het zou mij absoluut niet verwonderen als zij ook al een voet tussen de deur van OLAF hadden gekregen .
Dat zou OLAF bij voorbaat grote schade berokkenen want OLAF moet , tenminste formeel , de garantie geven boven de partijen te staan .
Voorzitter , in het verslag-Van Hulten onderstreept het Parlement de bittere noodzaak van grondige hervorming van het financiële beheer .
De controle op de uitgaven moet veel beter , zowel bij de Commissie als in de lidstaten .
Daarvoor moeten ook de Europese Rekenkamer en de nationale rekenkamers beter samenwerken .
Verder bestaat er behoefte aan een regeling voor zogenaamde klokkenluiders .
Al die aanbevelingen steunen wij van harte .
Wel plaats ik enkele kanttekeningen .
Eén conclusie van het Comité van Wijzen is dat het huidige rechtskader voor de bestrijding van fraude ten nadele van de Europese Unie onsamenhangend en onvolledig is .
In welke richting moeten we dat aanpakken ?
Niet door justitiële bevoegdheden aan de lidstaten te ontnemen en over te dragen aan een Europees openbaar ministerie .
Zoiets veronderstelt Europees strafrecht en dat is er helemaal niet .
Dit raakt bovendien de kern van de soevereiniteit van de lidstaten .
De oplossing moeten we dan ook zoeken in betere samenwerking tussen de lidstaten op justitieel terrein .
Coördinatie daarvan zou kunnen gebeuren door een soort Europese openbare aanklager .
Deze moet niet zelf tot vervolging overgaan maar geeft misdrijven door aan de nationale gerechtelijke autoriteiten .
Het rapport van het Comité van Wijzen heeft ook Raad en Parlement het nodige te zeggen .
Zo moet de Raad een veel groter gewicht toekennen aan de procedure voor kwijting van de Commissie .
Evenzeer moet het Parlement de handschoen opnemen .
Het is de hoogste tijd dat er nu eens een statuut voor de leden komt en een reiskostenvergoeding op basis van de werkelijke uitgaven .
De vraag rijst of het Parlement nog wel bereid is om uit de impasse te komen .
Deze week is in de juridische commissie het advies Rothley besproken en niets daarin wijst op die bereidheid .
Mijnheer de Voorzitter , wat haar eigen hervorming betreft , bevindt de Commissie zich in een uitzichtloze situatie .
Na de gebeurtenissen die tot het aftreden van de vorige Commissie hebben geleid , staan de verwachtingen enorm hoog gespannen .
Vaak heb ik de indruk dat ook dit Huis redeneert volgens het principe : hoe radicaler de voorstellen zijn , des te meer steun ze hier krijgen .
Anderzijds is de situatie niet met één pennentrek te veranderen , en de moeilijkheden dienen zich aan zodra de concrete omzetting en de details ervan ter sprake komen .
Dat verklaart allicht ook waarom wij in de Commissie begrotingscontrole met dit thema meer problemen ondervonden dan verwacht .
Toch mag het resultaat , dat nu hier voor ons ligt , er zijn en ik dank collega Van Hulten oprecht voor zijn werk aan dit verslag .
Op voorwaarde dat de amendementen dit verslag niet afzwakken , geeft het de Commissie op enkele punten duidelijke en ondubbelzinnige uitgangspunten .
Ik begin met het belangrijkste .
Wij willen geen afschaffing van de financiële controle .
De tussenkomst van een financieel controleur moet mogelijk blijven , vooraleer betalingsverplichtingen worden aangegaan of betalingen worden uitgevoerd , niet in alle gevallen , maar telkens wanneer onzekerheden of risico ' s bestaan .
De Commissie geeft hier de verkeerde signalen door het Directoraat-generaal voor financiële controle in Directoraat-generaal voor audit om te dopen .
Het organigram van de Commissie kan gemakkelijk gewijzigd worden , maar het is veel moeilijker de juridische teksten te veranderen , meer in het bijzonder het Financieel Reglement .
Ik heb het niet precies nageteld , maar in het Financieel Reglement van de Gemeenschap en de desbetreffende uitvoeringsbepalingen worden de financieel controleur , zijn onafhankelijkheid en zijn taken op bijna 100 verschillende plaatsen genoemd .
Dit kan niet genegeerd noch omzeild worden , ook niet met zogenaamde zachte wetgeving , zoals in onze commissie een keer is opgeworpen .
Afgezien van dergelijke juridische overwegingen , zou het ook concreet een blunder zijn de financiële controle in traditionele zin juist op dit ogenblik af te schaffen .
Nu staan de bevoegde personen in de Commissie immers eindelijk niet meer alleen , maar kunnen ze deel uitmaken van een aaneenschakeling van controle- en onderzoeksmechanismen .
Naar onze mening zullen drie mechanismen elkaar in de toekomst overlappen : de onafhankelijke controle vooraf door de financieel controleur , de controle tijdens en nadien door de nieuw op te richten controledienst , ook auditdienst genoemd , en tot slot het gericht opsporen van onregelmatigheden door de nieuwe fraudebestrijdingseenheid OLAF .
Het is goed dat het verslag-Van Hulthen het verband tussen de drie duidelijk maakt en ook wijst op de belangrijke tekortkomingen die bijgestuurd moeten worden .
Ik noem er slechts enkele op .
De tuchtprocedures sorteren geen effect , vooral wanneer het erop aankomt ambtenaren voor hun fouten ook financiëel ter verantwoording te roepen .
Er is een grote grijze zone en veel onduidelijkheden op het gebied van strafrechtelijke sancties .
Juist hier zijn de toezeggingen van de Commissie eerder vaag .
Nochtans zijn dit de harde noten die eindelijk gekraakt moeten worden !
Voorzitter , op de eerste plaats wil ik mijn collega Van Hulten van harte feliciteren .
Het is leuk om te kunnen zeggen dat hij uit onze delegatie komt en een beetje trots mag ik , geloof ik , wel op hem zijn .
In ieder geval gefeliciteerd met zijn verslag .
Voorzitter , het aftreden van de Commissie heeft bij vele ambtenaren in de hiërarchie en de grote bureaucratie ook een cultuur van angst veroorzaakt .
Het hele pleidooi om de cultuuromslag te maken naar een cultuur van verantwoordelijkheid lijkt mij een zeer fundamentele .
Van heel nabij heb ik in de ontwikkelingscommissie kunnen meemaken hoe duizenden projecten stagneren , dat soms tot 80 procent van het geld niet besteed wordt , soms een enorm stuwmeer van geld ontstaat , niet vanwege het feit dat het niet ontzettend hard nodig is , niet vanwege het feit dat er geen goede voorstellen zijn , maar doordat het hele systeem in zichzelf is vastgelopen .
Gebrek aan verantwoordelijkheid , veel te veel ex ante , veel te weinig ex post en daardoor veel te weinig een cultuur van echte effectieve besteding .
Dat resultaatgericht besteden en op basis daarvan het hele werk organiseren , het zou fantastisch zijn als we met dit verslag daartoe het signaal geven .
Ik hoop ontzettend dat de input die we hier leveren ertoe zal bijdragen , als het eerste conceptrapport van de Commissie straks op 1 maart het officiële rapport wordt , dat we hier daadwerkelijk die verandering zullen zien .
Dan zal het een dienstverlening zijn , Voorzitter , zonder enige twijfel , aan het Europese publiek en zullen we ook door de resultaten die we tonen , iets terugverdienen en terugverwerven van datgene wat we in de afgelopen jaren blijkbaar hebben verloren .
Dat is de beste steun die wij kunnen geven aan de Europese democratie .
Als we daarmee wegkomen uit de cultuur van de jaren vijftig en overgaan naar de volgende eeuw , dan maken we hier een heel mooi moment mee .
Voorzitter , ten eerste felicitaties aan Michiel van Hulten voor zijn eerste verslag .
Het was een pittige ontgroening , maar in Nederland hebben wij een mooi spreekwoord .
Je leert het snelst zwemmen als ze je meteen in het diepe gooien .
Waarde collega , ik denk dat u zich na deze beproeving olympisch kunt kwalificeren .
Er zijn twee punten die naar mijn mening van de ELDR speciale aandacht verdienen .
Ten eerste is dat de individuele verantwoordelijkheid van de commissarissen .
Dit moet geregeld worden tijdens de IGC .
Wij willen echter dat deze belangrijke kwestie niet volledig in handen van de Raad komt te liggen en wij hebben dan ook een amendement ingediend waarin wij vragen of er een interinstitutioneel akkoord kan komen tussen de Commissie en het Parlement om ervoor te zorgen dat we een soort fall back-position hebben en niet ons lot volledig in handen van de Raad leggen .
Het tweede punt , en mijn collega de heer Mulder zei het al , is dat de ELDR vindt dat ook het Europees Parlement doorgelicht moet worden door onafhankelijke experts .
Dit zal een bijzonder grote bijdrage leveren aan het herstel van het vertrouwen van de Europese burgers in deze instelling .
Wij kunnen geen geloofwaardige tegenpartij voor deze hervormde Commissie zijn zolang wij niet ook de hand in eigen boezem steken en ook in het Europees Parlement orde op zaken stellen .
Alleen indien alle Europese instellingen hervormen , krijgen wij het open democratisch en slagvaardig Europa dat onze burgers nu eindelijk verdienen .
Mijnheer de Voorzitter , ook ik wil collega Van Hulten gelukwensen met het eerste verslag dat hij in de plenaire vergadering presenteert .
Ik ben ervan overtuigd dat het hem onder andere zal helpen zijn tweede verslag flexibeler te maken , en om meer naar de consensus van alle fracties te zoeken .
De door de bevolking geëiste hervorming van de Commissie duldt onderhand geen verder uitstel meer .
Het Parlement heeft menig keer te horen gekregen - zelfs van voorzitters van de Commissie - dat men de Commissie wilde hervormen .
Nu lijkt het erop dat het menens wordt .
De vorige Commissie is afgetreden , en een Comité van onafhankelijke deskundigen heeft op een welhaast eindeloos aantal tekortkomingen gewezen .
Het is dan ook logisch dat de heer Prodi op 14 september heeft beloofd dat hij dit Parlement in februari een compleet hervormingsplan zal voorleggen .
Het Parlement wacht met smart op dit complete hervormingsprogramma .
Het verslag dat wij nu behandelen , is bedoeld om politiek gewicht te verlenen aan een flink deel van de aanbevelingen die het Comité van onafhankelijke deskundigen op verzoek van het Parlement heeft gedaan .
De heer Prodi zei dat hij hoe dan ook actie zou ondernemen ; dat hij het liefst de juiste beslissingen nam , maar dat hij niet zou stilzitten uit angst de plank mis te slaan .
Wij vragen hem daarom om een moedig programma .
Als het een moedig programma is , kan ik hem verzekeren dat het Parlement in het hervormingsproces op de hand van de Commissie zal zijn .
Wij willen een sterke Commissie , die haar taak op een onafhankelijke en neutrale manier kan vervullen , maar wel met politiek gevoel .
De commissarissen moeten zichzelf niet als ambtenaren beschouwen , maar als actieve politici .
Daarom wordt het hun in het verslag toegestaan politiek actief te zijn en deel uit te maken van de collegiale organen van hun politieke partij .
Misschien is de verwijzing naar de functies onnauwkeurig .
Ik weet niet hoe u hier precies over denkt , mijnheer Kinnock , maar wij willen commissarissen die politiek sterk in hun schoenen staan en politiek betrokken zijn .
Daarnaast willen wij ook dat de structuur zodanig is dat iedere euro efficiënt wordt besteed , want we zien nu bij iedere kwijting dat dit niet het geval is .
Daarom , mijnheer de commissaris , sporen wij de heer Prodi aan om hier met een moedig programma te verschijnen .
Hij zal zien dat hij misschien problemen krijgt met groeperingen die het gevoel hebben dat hun belangen worden bedreigd , maar niet bepaald met dit Parlement , dat grondige en moedige veranderingen verwacht .
Mijnheer de Voorzitter , de Commissie-Santer is onder meer gestruikeld , omdat de financiële controle te wensen overliet .
De toekomst van de nieuwe Commissie hangt dus in sterke mate af van de snelheid waarmee ze de hervormingen doorvoert en de financiële controle weer operationeel maakt .
In dit verband werd hier reeds meerdere keren herhaald dat de Commissie haar controle achteraf drastisch wil verbeteren en versterken en dat deze controle in totale onafhankelijkheid dient te gebeuren zonder zaken te verbergen .
Wij kunnen dit uiteraard alleen maar begroeten .
Wat ik niet begrijp , is dat de prijs hiervoor de afschaffing van onafhankelijke controles vooraf is - ik leg de nadruk op onafhankelijke .
Tot nog toe kunnen betalingen door de Commissie alleen dan worden uitgevoerd als de bevoegde ambtenaar de betalingsopdracht heeft getekend en de financieel controleur zijn goedkeuringsvisum heeft gegeven .
Er zijn dus altijd twee sleutels nodig .
In de toekomst moet één sleutel voldoende zijn .
Volgens de hervormingsvoorstellen die nu bij de Commissie op tafel liggen , moet de financieel controleur vooraf geen controle meer doen .
Neem mij niet kwalijk , mijnheer Kinnock , maar het is alsof u de politie zou afschaffen , omdat zij niet in staat was misdaad te verhinderen .
Wat we moeten doen , is werk maken van een efficiëntere controle .
Dat kan bereikt worden door de financieel controleurs niet langer te verplichten elke betaling , zonder uitzondering , van hun visum te voorzien .
Wie alles moet controleren , controleert immers uiteindelijk niets .
De voorafgaande controles moeten in de toekomst alleen in die gevallen uitgevoerd worden waar onzekerheden of risico ' s bestaan .
De ambtenaren die voor de financiële controle bevoegd zijn , moeten op een gedecentraliseerde manier worden ingezet , met andere woorden bij hun collega ' s in de betrokken directoraten-generaal die het geld uitgeven , opdat zij onmiddellijk ter beschikking zouden zijn wanneer zich problemen voordoen en opdat de controles minder zwaar en tijdrovend zouden zijn .
De financieel controleurs moeten echter onafhankelijk werken .
Dat is het verschil met de plannen van de Commissie wanneer zij over decentralisatie spreekt .
De ambtenaren die de financiële controle uitoefenen , mogen niet onder de bevoegdheid van de betrokken directeurs-generaal geplaatst worden , zoals de Commissie blijkbaar van plan is .
Dat leert ons de ervaring met de zaak-Leonardo , waar de interne controleurs van het directoraat-generaal in kwestie voor problemen gewaarschuwd hadden , maar hun waarschuwing in de wind werd geslagen en niet werd doorgegeven .
Onafhankelijkheid is dus de voorwaarde voor een efficiënte controle .
Dit is de conclusie van de meerderheid in de Commissie begrotingscontrole .
Voor de controles achteraf blijkt de Commissie intussen wel gewonnen voor onafhankelijkheid .
Is het dan niet logisch dat ook de controles vooraf in onafhankelijkheidheid dienen te gebeuren ?
Ik denk dat dit een beslissend punt moet zijn bij de stemming van morgen .
Collega Theato heeft dit reeds duidelijk naar voren gebracht .
Ik kan haar op dit vlak alleen maar bijvallen .
Mijnheer de Voorzitter , een paar jaar geleden probeerde de vorige Commissie haar stijve en verouderde structuren te veranderen .
Dit leidde tot stakingen en lastercampagnes van verstokte vakverenigingen met het gevolg dat de voorstellen weer werden opgeborgen en vervangen door een flauw compromis .
Dat was een stommiteit van de vorige Commissie en het Parlement kwam de Commissie toen ook niet te hulp .
Wanneer ik het hoofdstuk over het personeelsbeleid in het verslag-Van Hulten lees , vrees ik dat het Parlement het op een paar belangrijke punten weer zal laten afweten en ijdele woorden zal spreken .
Er zijn te veel rechten , te veel regels en er is te weinig plaats voor leiding .
De Commissie is niet vastberaden genoeg en durft haar tanden niet te laten zien .
Het geraamte is er , maar waar blijft het vlees ?
Dat wil ik u ook nog zeggen , mijnheer de commissaris : geeft u ons alstublieft wat meer vlees , ook al is het Brits .
Romani Prodi beloofde een revolutie .
U heeft zelf goede en sterke woorden gebruikt , maar let op dat u nu geen toegevingen doet op beslissende punten die zware gevolgen kunnen hebben !
Ruim op in de jungle van personeelsvergoedingen !
Blijf bij uw eis betreffende mobiliteit , niet als een recht , zoals in het verslag staat , maar als een instrument voor leiding .
Zorg er ook voor dat opleiding een sleutel wordt tot leiding !
Luister niet naar de eis in het verslag dat personen met een tijdelijk contract vast worden aangeworven !
Er zijn functies die eventueel permanent moeten worden , maar het zijn niet noodzakelijk de tijdelijke krachten die vast moeten worden .
Tot slot , mijnheer de Voorzitter , wil ik u als voormalig lid van het Bureau - tot een half jaar geleden - verzoeken deze zaak in het Bureau te bespreken , zodat het Parlement de eisen die het aan anderen stelt tenminste zelf naleeft .
Dit was tot nog toe niet het geval en u zou moeten helpen hier iets aan te doen .
Mijnheer de Voorzitter , ik wil de heer Van Hulten danken voor zijn verslag en laten weten dat ik het heb gesteund .
Ik zal het hier dus alleen hebben over zaken waarmee ik het niet eens ben .
Ik ga niet akkoord met de paragrafen die op het Parlement betrekking hebben .
Dit verslag gaat over de Commissie .
Het Parlement is een apart onderwerp en ik zie geen reden het in de discussie over de Commissie te betrekken .
Daarnaast is er de kwestie van de belastingvrije aankopen .
Dit argument is tegen de Commissie gebruikt door de duty-free-lobbyisten , die niet konden verteren dat de Commissie belastingvrije aankopen in luchthavens wilde afschaffen .
In een verslag als het onderhavige is dit argument niet op zijn plaats .
Het verslag gaat grotendeels over financiële controle .
Dat is logisch want het is een verslag van de Commissie begrotingscontrole .
Wij mogen echter niet de indruk wekken dat door onzorgvuldig gedrag binnen de Commissie enorme bedragen dreigen te worden verspild .
Vergeleken met de nationale bestedingen gaat het uiteindelijk slechts om 1 % van het BNP .
Wij hebben dit alles al eerder gehoord , maar sommige leden in dit Parlement zijn jong en schijnen niet te begrijpen hoe beperkt de middelen van de Europese Unie zijn en dat van deze middelen 80 % in de lidstaten zelf wordt uitgegeven .
Dus een gebrek aan zorgvuldigheid binnen de Commissie bij de besteding van geld betekent niet dat grote bedragen op het spel worden gezet .
Wij moeten er wel aan denken de proporties niet uit het oog te verliezen .
Bij de Europese Commissie gaat het nauwelijks om het uitgeven van geld want daarover beschikt zij ternauwernood .
Zij draagt een veel bredere verantwoordelijkheid , die betrekking heeft op milieubeheer , voedselveiligheid , buitenlandse handel , de interne markt en nog veel meer taken die wij haar hebben opgelegd zonder voor de bijbehorende financiële middelen te zorgen .
Ik behoor niet tot diegenen die beweren dat er een enorm gebrek aan vertrouwen bestaat .
Indien dit het geval is , hebben wij in dit Parlement zelf hiervoor gezorgd in het jaar dat achter ons ligt .
Ik werk hier sinds 20 jaar en mijn ervaring is dat er een goede vertrouwensrelatie bestaat tussen Raad , Commissie en Parlement .
Wij hebben natuurlijk onze problemen gehad , maar er was geen sprake van een situatie waarin deze Commissie als ambtelijk apparaat werd gewantrouwd , gevreesd en in twijfel getrokken door de Europese burgers , omdat zij onze zaken slecht zou beheren .
Dat is een grove overdrijving van de moeilijkheden die zich hebben voorgedaan .
Het kan niet zo zijn dat deze Commissie voor altijd in de schaduw zal moeten leven van de fouten die de val van haar voorgangster hebben ingeluid .
Hoewel er problemen waren - en die moeten wij oplossen al was het alleen maar met het oog op de uitbreiding - slaan wij soms te ver door naar de negatieve kant .
Mijnheer de Voorzitter , ik dank de rapporteur voor zijn voortreffelijk verslag .
Ik hoop dat de Commissie het zal gebruiken voor de hervorming .
Het hervormingsproces is al een tijdje aan de gang en er heerst blijkbaar een soort uitzonderingstoestand in de Commissie .
De administratie in de Commissie werkt gewoon niet goed .
Uiteraard bestaat de Commissie merendeels uit goede en bekwame medewerkers , maar een grondige hervorming is noodzakelijk .
Er wordt te weinig gehandeld en er is te veel nodeloze bureaucratie .
De ambtenaren moeten duidelijke beslissingsbevoegdheid krijgen en ze moeten ook de verantwoordelijkheid voor deze beslissingen dragen .
Het Financieel Reglement moet gewijzigd worden .
We zijn het allemaal met elkaar eens dat er meer controle moet zijn op de financiële middelen .
De vraag is alleen hoe .
De Commissie en het Comité van onafhankelijke deskundigen zijn voorstander van de afschaffing van de voorafgaande controle .
Daar moeten we mee opletten .
Er moet een zekere voorafgaande financiële controle bestaan .
Het is niet voldoende steekproefcontroles te doen als het geld al uitgegeven is .
Te veel onregelmatige projecten ontsnappen zo aan elke controle .
De controle moet daarentegen hervormd en gedecentraliseerd worden .
In de Commissie heerst een personeelstekort .
Wij moeten als parlementsleden de moed hebben om de regering en de bevolking in ons land uit te leggen dat het personeel de taken die de Commissie opgelegd kreeg , niet aankan .
De Commissie moet de mogelijkheid hebben om nieuwe taken te weigeren als ze niet meer personeel krijgt .
De personeelsstructuur is te stijf .
Er moet meer rotatie zijn tussen de diensten , vooral aan de top van de hiërarchie .
Het moet ook veel gemakkelijker zijn onbekwame en onbevoegde medewerkers te ontslaan .
Ik ben daarom zeer blij dat de tuchtprocedure herzien wordt .
De slechte ervaringen met disciplinaire zaken maken de noodzaak van een hervorming maar al te duidelijk .
Mijnheer de Voorzitter , geachte commissarissen , om te beginnen kan ik het niet laten om erop te wijzen dat dit debat wat sprekers betreft in hoofdzaak een Nederlands-Brits-Scandinavische aangelegenheid is .
Misschien is dat reden tot een zekere ongerustheid .
Ik hoop net als vele anderen dat de noodtoestand in de betrekkingen tussen de Commissie en het Parlement aan het verdwijnen is .
Wij moeten uit een situatie zien te komen waarin wij als een razende de ene brand na de andere proberen te blussen .
In plaats daarvan moeten wij , zoals de heer Blak zei , een systeem opbouwen met een duidelijke rolverdeling .
Ten eerste zijn er zeer duidelijke regels nodig , die ook werkelijk ten uitvoer kunnen worden gelegd .
Gedragscodes en ethische comités zijn niet voldoende .
Er moeten duidelijke regels zijn op het gebied van decentralisatie , transparantie en onafhankelijkheid .
Ik vind het enigszins verontrustend dat men in dit debat roept om onafhankelijkheid zonder te definiëren waarvan , en met welk beslissingsrecht .
Er moet dus een fundamentele administratieve regelgeving komen voor de EU , voor de EU-instellingen en voor de EU in haar betrekkingen met de lidstaten .
Die regelgeving missen wij .
Wij hebben gevraagd om een openbaar ministerie en om een strafrecht , maar er moet ook een administratief recht voor de EU komen .
Wij zouden al een heel eind op weg zijn als de Commissie akkoord ging met het voorstel van de Europese ombudsman inzake een bindende gedragscode voor behoorlijk bestuur .
Het verslag-Van Hulten is een stap in de goede richting , maar het is niet voldoende .
Ten tweede moeten wij duidelijkheid scheppen over onze eigen controlefunctie .
De Rekenkamer moet controleren in hoeverre iets onverenigbaar is met de regelgeving , maar ze mag niet de doelmatigheid controleren .
Beleidsevaluatie is een taak van het Parlement .
Wij jagen niet op boeven - dat mag OLAF doen .
Noemt u mij eens een nationaal parlement dat bijvoorbeeld alle documenten van het vooronderzoek voorgelegd krijgt !
Met de nodige hardnekkigheid wil ik hier nog eens wijzen op het feit dat de openbaarheidsverordening aanzienlijk beter moet worden dan het ontwerp dat op Internet heeft gecirculeerd , anders komen we helemaal nergens met deze strijd .
Voorzitter , ik wil de rapporteur van harte bedanken voor zijn verslag .
Ik ben blij dat ik hem nu in het Nederlands kan toespreken , nu ook de heer Van den Berg dat gedaan heeft .
Anders had ik me wellicht wat schuldig gevoeld daarover .
Ik wil zeggen dat dit verslag een geweldige verbetering te zien heeft gegeven , ook door de amendering .
Ik kom uit de sociale commissie en een rapporteur is er bij ons altijd weer trots op 100 amendementen te krijgen want dan weet hij dat hij een interessant onderwerp aan de orde heeft gesteld .
Ik denk dat dat hier ook het geval is , maar ik geloof dat het een beetje overdreven is om over die 100 amendementen te veel te praten .
Ik wil er verder op wijzen dat onze coördinator in de budgetcontrolecommissie de heer Pomés Ruiz is , die Spanjaard is en dus een heel belangrijke Spaanse bijdrage aan dit debat heeft gegeven .
Voorzitter , ik vind één van de belangrijkste dingen die genoemd worden , het voorstel van de rapporteur voor het permanent comité voor maatstaven bij openbaar bestuur .
Een heel belangrijk voorstel .
Ik ben alleen heel verbaasd dat de socialistische fractie dat voorstel nu middels een voorstel van mevrouw Morgan wil afschieten , want die wil het helemaal verwijderen .
Ik begrijp niet helemaal hoe dat zit .
We krijgen aan de ene kant allerlei loftuitingen op de rapporteur , maar tegelijkertijd wil mevrouw Morgan op dit punt evenals op andere belangrijke punten trouwens , een soort strategie van de verschroeide aarde volgen waarbij eigenlijk de inhoud van dit verslag geheel verdwijnt .
Ik weet niet of dat is om de heer Kinnock tegemoet te komen .
Maar ik ken de heer Kinnock .
De heer Kinnock wil graag horen wat wij willen en is ook best bereid daar dan van af te dwalen als hij dat nodig vindt .
Ik vind een dergelijke verregaande tactiek van verschroeide aarde niet echt nodig .
Tenslotte , de kwestie van de ambtenaren .
Ik ben het eigenlijk niet helemaal eens met de heer Haarder .
Ik ben het ermee eens dat het stuk over de ambtenaren eigenlijk volstrekt onvoldoende is ingevuld .
Ten eerste wordt er geen nadruk gelegd op het belang van een publieke dienst in het algemeen .
Ten tweede worden er toch allerlei voorstellen genoemd waarvan je je moet afvragen of die nou zo verstandig zijn en of die tot verbetering aanleiding geven .
Bijvoorbeeld , wij zijn bezig met dat BTB ' s en dat is een belangrijk punt en tegelijkertijd willen we het tijdelijk personeel van de Commissie afschaffen .
Dat staat haaks op elkaar en ik begrijp werkelijk niet hoe zo ' n voorstel op tafel komt .
Mijnheer de Voorzitter , sinds de " Politeia " van Plato komt de westerse wereld steeds weer in de verleiding om het bestuur door het volk te vervangen door een bestuur van wijzen .
Ons Parlement verzocht een aantal wijzen zich te buigen over de vraag of de Commissie zich wel van haar taak kwijt , maar zij gebruikten dit verzoek om over het lot van de Commissie te beslissen .
In dit tweede verslag gaan de wijzen nog een stap verder en uiten zij kritiek op de fracties die in het Parlement geaarzeld zouden hebben om de Commissie naar huis te sturen omdat een aantal leden van de Commissie tot hun eigen politieke familie behoorden ; zij zijn van oordeel dat dit probleem kan worden opgelost door de commissarissen te verbieden deel uit te maken van een bepaalde politieke partij .
Volgens de wijzen mag ook de controlebevoegdheid over de Commissie niet langer bij het Parlement liggen en moet deze taak uitgeoefend worden door een permanent en niet-verkozen comité voor maatstaven bij het openbaar bestuur , dat waarschijnlijk door een andere groep van wijzen gevormd moet worden .
De deskundigen wijzen ons er in hun tweede verslag ook op dat Italië door het Cohesiefonds gefinancierd wordt , dat het EFRO en het Sociaal Fonds twee derden van de structuurfondsen vertegenwoordigen , dat het additionaliteits- en het complementariteitsbeginsel in de structuurfondsen gelijkwaardig zijn , dat de landbouwlobby de financiering van de plattelandsontwikkeling door het EOGFL-Garantiefonds heeft opgelegd , en dat het partnerschapsbeginsel enkel van toepassing is op de Commissie en de lidstaten .
Dit rapport is een wijze les die voor 100 % uit ideologie en voor 0 % uit kennis bestaat .
De hervorming van de Europese instellingen op basis van democratische beginselen zal hiermee zeker niet gebaat zijn .
De heer Van Hulten had aanvankelijk een schitterend verslag opgesteld , en ik wil hier oprecht hulde brengen aan het werk dat collega Van Hulten geleverd heeft .
Jammer genoeg is zijn verslag daarna almaar in negatieve zin gewijzigd , zodat het nu zaken verdedigt die wij niet kunnen aanvaarden .
Mijnheer de Voorzitter , mijnheer Van Hulten , uw werk verdient te worden beschreven met niet geringe termen als " dapper " , " ontzagwekkend " en " complex " , en ik denk dat dit belangrijke eigenschappen zijn voor een eerste verslag .
Vat u dus wat ik nu ga zeggen op als opbouwende kritiek .
Ik denk dat het debat daardoor wordt verrijkt .
Dit verslag lijkt mij overbodig , overdreven uitvoerig , onduidelijk , en conceptueel onnauwkeurig .
" Overbodig " is misschien de ernstigste kwalificatie , waarvoor echter niet u verantwoordelijk bent , maar het Parlement .
Dat wil zeggen : als dit Parlement een Comité van onafhankelijke deskundigen de opdracht geeft een probleem te analyseren - en ik zal niet herhalen wat de heer Casaca daarover heeft gezegd , maar ik ben het goeddeels met hem eens - wat heeft het dan voor zin om hier een middeleeuwse traditie voort te zetten en de commentaren van de commentatoren te becommentariëren , tot in het oneindige ?
Het is zonneklaar dat wij op een hervorming van de Commissie wachten .
Wij wachten op de voorstellen die de Commissie ons zal doen , en het Parlement zal zich daarover uit moeten spreken .
Ondertussen moeten we de Commissie ons vertrouwen schenken .
" Overdreven uitvoerig " .
Ik zal niet vermelden hoe omvangrijk dit verslag is .
Ik weet niet of het record van de langste resolutie die hier ooit is ingediend erdoor wordt gebroken , maar het is ongetwijfeld de langste resolutie in zijn soort .
Het is bekend dat wij in dit Parlement ingewikkelde resoluties opstellen , maar ik denk dat er nog nooit eerder een resolutie is ingediend die alinea ' s van ruim zestien regels zonder een punt bevat .
Bovendien is het verslag " onduidelijk " .
Ik kom niet terug op wat er is gezegd over de analyse van zaken die het Parlement aangaan .
Daarover moet een ander verslag worden opgesteld en we moeten daarover nadenken , maar niet in het kader van dit verslag .
Tenslotte , mijnheer de Voorzitter , moet ik eerlijk zeggen dat dit verslag talrijke voorbeelden bevat - die ik hier niet zal aanhalen - van juridische termen die met een verontrustend gebrek aan nauwkeurigheid worden gebruikt .
Samenvattend , wacht ik - zoals zo velen - op uw verslag , mijnheer Kinnock , zodat wij ons daar echt over uit kunnen spreken , want dat moet het Parlement doen .
Mijnheer de Voorzitter , de voorstellen voor de noodzakelijke hervormingsmaatregelen zijn zo talrijk en gedetailleerd dat deze hervorming wel heel belangrijk moet zijn .
De gebeurtenissen die aanleiding hebben gegegeven tot deze inspanningen laten over de noodzaak van deze hervorming geen twijfel bestaan .
Bovendien hebben voorzitter Prodi en commissaris Kinnock met hun overtuigende aankondigingen in de plenaire vergadering en in de Commissie begrotingscontrole hoge verwachtingen gewekt .
In het verslag springt vooral het begrip transparantie in het oog .
De verwezenlijking ervan is het hoofddoel .
Het belang van totale openheid in het bestuur kan niet genoeg beklemtoond worden .
Het gaat niet alleen om de hervorming van een bestuursapparaat , maar om een demonstratie van onze goede wil ten opzichte van de burger .
Zijn vertrouwen in het beleid van de EU moet hersteld worden .
De burger eist een snelle en open toegang tot de instellingen en begrijpelijke regels .
Daaruit haalt hij zijn wijsheid .
Hij wil een succesbeleid en vindt dit een vanzelfsprekende dienst aan de mondige burger .
Het welslagen van de hervorming hangt volledig van de initiatieven van de Commissie af .
Het irriteert mij echter dat de Commissie vandaag zegt dat ze het tussentijds verslag slechts informeel met het Parlement wil bespreken .
Mijnheer Kinnock , uw toespraak volgende dinsdag in de Commissie begrotingscontrole mag geen eenrichtingsverkeer zijn .
Wij als parlementsleden willen en moeten onze bijdrage leveren .
Ik vind het politiek gezien ook onverantwoord dat deze week een persconferentie plaatsvindt nog vóór wij in de Commissie begrotingscontrole grondig over het voorstel gedebatteerd hebben .
Mijnheer Kinnock , ondanks uw persoonlijk succes moet de Commissie nog het een en ander verwezenlijken om onze gerechtvaardigde hoge verwachtingen in te lossen .
Voor alle duidelijkheid en te uwer informatie , mevrouw Langenhagen , zou ik allereerst willen onderstrepen dat de reden waarom ik mij morgen niet formeel tot de plenaire vergadering richt , en dus niet beschikbaar ben voor een officiële reactie op het verslag , niet bij mijzelf en ook niet bij de Commissie is gelegen .
Dit Parlement heeft dit zelf zo besloten !
Als zij dus iemand de les wil lezen kan zij dit het best binnenshuis doen .
Zij kent mij goed genoeg om te weten dat , in de vijf jaar sinds ik met dit Parlement samenwerk , zich geen enkel geval heeft voorgedaan waarin ik geweigerd heb om volledig , officieel en gedetailleerd rekenschap af te leggen van mijn daden .
Mijnheer de Voorzitter , mag ik allereerst mijn bewondering uitdrukken voor de moeilijke en , naar ik hoor , soms ook weinig dankbare taak die de heer Van Hulten heeft vervuld bij de voorbereiding van dit verslag .
Hoewel een nieuwkomer in het Parlement is hij in andere opzichten redelijk ervaren .
Als gewezen ambtenaar is hij in ieder geval vertrouwd met de instellingen .
Dit blijkt overduidelijk uit zijn kundige aanpak van dit ingewikkelde onderwerp dat , zoals diverse afgevaardigden opmerkten , van doorslaggevend belang is voor onze instellingen .
Ik dank hem hiervoor en wens hem een lange en succesvolle loopbaan als volksvertegenwoordiger .
Mijnheer de Voorzittter , zoals u weet is het verslag van de heer Van Hulten over het tweede verslag van het Comité van onafhankelijke deskundigen noodgedwongen lang geworden .
Omdat ik een zo volledig mogelijke reactie wil geven , met name ten aanzien van de punten financieel beheer en financiële controle , doe ik een beroep op uw geduld .
Ik zal natuurlijk niet meer beslag op de tijd van dit Parlement leggen dan strikt noodzakelijk is .
Toen het Parlement afgelopen september aandacht besteedde aan het tweede verslag van het Comité van onafhankelijke deskundigen beloofde ik , namens de nieuw aangetreden Commissie , dat dit verslag zou worden beschouwd als een hoofdbestanddeel in de te formuleren hervormingsvoorstellen .
Dat wij deze belofte volledig wensen na te komen zal voor het Parlement duidelijk zijn wanneer het nadere aandacht besteedt aan het hervormingspakket dat vandaag door de Commissie is goedgekeurd , ruim binnen de strikte termijn die wij ons vier maanden geleden hadden gesteld .
Dit zal de heer Pomés Ruiz ongetwijfeld verheugen .
Het merendeel van de voorstellen is nauw verwant aan die van de heer Van Hulten .
Aan zijn adres en aan dat van de heer Staes voeg ik hieraan toe , dat ons pakket een zeer gedetailleerd tijdplan omvat voor de in het kader van de hervormingen te nemen maatregelen .
Het door mij opgestelde verslag heeft dus absoluut niets vrijblijvends .
Het behoeft geen betoog dat de constructieve inbreng die dit Parlement tijdens de overlegperiode van de komende vier tot vijf weken kan leveren van de grootste betekenis is .
Aan het adres van de heer Elles zou ik willen zeggen dat wij zonder enige twijfel op luisteren zijn ingesteld .
Maar hij zal er - met zijn gebruikelijke ruimhartigheid - begrip voor hebben dat wij , om te kunnen luisteren naar de reactie op onze voorstellen , deze eerst dienen te formuleren en naar buiten te brengen .
Wij staan dus even op " zenden " .
Wegens tijdgebrek , mijnheer de Voorzitter , kan ik tijdens dit debat niet ingaan op elk onderdeel van de onderhavige resolutie .
Maar ik geef u graag de verzekering dat zij in al haar details beschouwd zal worden als een belangrijke bijdrage tot onze hervormingsvoorstellen in de loop van dit overlegproces , en tot ons werk op andere relevante terreinen .
Met betrekking tot de hoofdthema ' s van de resolutie wil ik de volgende opmerkingen maken .
Terecht wordt de nadruk gelegd op transparantie .
Niet in de laatste plaats omdat meer transparantie in de werkwijze van de Commissie de doelmatigheid ten goede zal komen en het waas van geheimzinnigheid rondom het werk van de Commissie zal wegnemen .
Dit is onontbeerlijk voor een bestuurlijk orgaan dat niet alleen tegenover dit Parlement , maar tegenover de publieke opinie in Europa verantwoording moet kunnen afleggen .
Er moeten uiteraard redelijke waarborgen gelden ten aanzien van bijzonder gevoelige informatie , maar de gevallen waarin dit nodig is moeten tot een minimum beperkt blijven .
Dit heb ik , niet alleen in mijn tijd als commissaris , maar ook in 25 of 30 jaar van politieke activiteit , herhaaldelijk benadrukt , en dit is ook zeer zeker het streven van de Commissie .
Financieel beheer en financiële controle zijn uiteraard sleutelwoorden in onze hervormingsoperatie .
Zoals het Parlement weet en ook herhaaldelijk heeft onderstreept , zijn de financiële interventies van de Europese Unie de afgelopen tien jaar enorm toegenomen in omvang en reikwijdte , zonder dat dit gepaard ging met een dienovereenkomstige groei in personele middelen of aanpassing van de procedures .
Diverse afgevaardigden hebben dit vandaag opnieuw naar voren gebracht .
Wij zijn het eens met de zienswijze , die zeer duidelijk is geformuleerd door het Comité van onafhankelijke deskundigen en ook in de hier ter tafel liggende ontwerpresolutie , dat de tijd is aangebroken voor een grondige herziening van onze regels en procedures .
De wijze waarop dit dient te geschieden wordt geschetst in de strategie voor hervorming .
De voorstellen voor een radicale omwerking van het Financieel Reglement zullen door de Commissie in april worden gepresenteerd .
Het is van vitaal belang dat het Parlement zijn steun verleent aan dit veranderingsproces .
Ik ben het met mevrouw Theato eens , dat de invoering van nieuwe regels en procedures zonder wetswijziging ondenkbaar zou zijn .
Een wijziging in de regelgeving is van fundamenteel belang .
Een aantal voorbereidende werkzaamheden kan al worden opgestart , zoals deze zijn beschreven en met de nodige waarborgen omringd in de hervormingsstrategie .
Maar het vertalen van de wijzigingen in nieuwe wetgeving is voor de werking van het nieuwe systeem uiteraard van het grootste belang .
In hoofdzaak - en na invoering van de nieuwe regels - zal de Commissie gaandeweg afstappen van het huidige gecentraliseerde systeem van voorafgaande goedkeuring van elke financiële transactie door de financieel controleur , en in plaats daarvan de interne controle binnen de directoraten versterken .
Dit heeft tot doel de directeurs-generaal beter in staat te stellen verantwoording af te leggen voor besluiten die van invloed zijn op de begroting van de Europese Unie .
Met het doel betere waarborgen te verschaffen dan onder het huidige systeem het geval is , moet het nieuwe systeem van gedecentraliseerde controles worden aangevuld met de oprichting van een interne auditdienst - de tweede sleutel - zoals de heer Bösch stelde , die zoveel mogelijk volgens de aanbevelingen van het Comité van onafhankelijke deskundigen zal functioneren .
Deze dienst zal op 1 mei aaanstaande van start gaan .
Zij zal onder leiding staan van een gekwalificeerd accountant en haar onafhankelijkheid moet en zal worden gewaarborgd door een aan het Financieel Reglement toe te voegen nieuwe bepaling .
De nieuwe dienst dient aan mij te rapporteren en zal worden begeleid door een audit-evaluatiecommissie onder leiding van mijn collega , mevrouw Schreyer , die tot mijn genoegen hier vanavond aanwezig is .
Zij is de commissaris die voor begrotingszaken bevoegd is en die de betrekkingen met de Europese Rekenkamer tot haar verantwoordelijkheden rekent .
Deze audit-evaluatiecommissie zal zorgen voor een efficiënte en strikte follow-up van de interne audits .
Ik wil benadrukken dat de wijziging van onze controlesystemen geenszins een verslapping betekent .
De voorgestelde veranderingen zullen de systemen doelmatiger maken , zowel ten aanzien van de input als op het vlak van de te verantwoorden uitkomsten .
Ik kan het Parlement ook de verzekering geven dat wij geen heil zien in een benadering die wel eens als de " grote schokgolf " wordt omschreven .
Van de procedure van het voorafgaand visum binnen elke afdeling die bestedingen doet , zal pas worden afgestapt wanneer het interne controlesysteem van zo ' n afdeling perfect blijkt te functioneren .
Ik ben enigszins verbaasd dat paragraaf 10 van de ontwerpresolutie niet lijkt in te gaan op de zware kritiek die in beide verslagen van het Comité van onafhankelijke deskundigen wordt geuit ten aanzien van het huidige gecentraliseerde systeem van financiële controle .
Het Comité liet immers geen twijfel bestaan over de noodzaak tot afschaffing van het gecentraliseerde voorafgaand visum .
En evenmin over de noodzaak de interne audit gescheiden te houden van de financiële controle .
Daarenboven geloof ik dat paragraaf 10 niet volledig de zienswijze weergeeft van de Rekenkamer , zoals verwoord in 1997 .
Uiteraard zal de Rekenkamer een oordeel kunnen uitspreken over de voorgestelde wijzigingen van het Financieel Reglement , maar het is nuttig daarbij te denken aan de opmerkingen die de heer Karlsson een maand geleden maakte in dit Parlement .
De interne controle van de Commissie is naar zijn oordeel niet sterk genoeg om onjuist handelen te verhinderen .
Zo was in het merendeel van de recente gevallen van wanbeheer of onregelmatigheden een positief oordeel vooraf gegeven door de financieel controleur .
Daarnaast wordt de interne audit op ongecoördineerde wijze door verschillende diensten uitgevoerd , met name door dezelfde financieel controleur , de Algemene Inspectiedienst en in sommige gevallen de verantwoordelijke directoraten-generaal .
Het gecentraliseerde systeem van goedkeuring vooraf was oorspronkelijk ongetwijfeld gericht op zorgvuldigheid .
In de loop der jaren kreeg het juist het omgekeerde effect dat bestuurders zich minder verantwoordelijk gingen voelen voor hun besluiten .
Ik geloof niet dat wij het over deze kwestie echt oneens zijn .
Uit paragraaf 10 leid ik af dat de afgevaardigden een overgang wensen die behoorlijk begeleid wordt .
Zo zal het ook zeker in zijn werk gaan , zoals de afgevaardigden voor zichzelf kunnen concluderen wanneer zij het strategiedocument lezen .
Ons streven , het streven van het Comité van deskundigen en het streven van de Rekenkamer is immers niet gericht tegen financiële controle op zich , maar op afschaffing van gecentraliseerde financiële controle , met het doel deze door iets beters te vervangen .
Alvorens van onderwerp te veranderen wil ik nog zeggen dat wij het met de rapporteur eens zijn , dat de bestaande interne controledienst nog moet blijven functioneren totdat binnen een paar maanden de nieuwe onafhankelijke interne auditdienst zal zijn opgericht .
Het gedeelte van de resolutie dat zich bezighoudt met de bestrijding van fraude , corruptie , wanbeheer en vriendjespolitiek bevat als kernpunt het melden door Commissie-ambtenaren van vermeende wanpraktijken .
Zoals ik tijdens hoorzittingen van september en ook bij andere gelegenheden al duidelijk maakte , zijn wij het erover eens dat hiervoor zo adequaat mogelijke methoden moeten worden uitgewerkt , al hopen wij natuurlijk dat hiervan zelden gebruik zal hoeven te worden gemaakt .
De OLAF-regeling zorgt er sinds juni vorig jaar voor dat het personeel beter de weg weet waar het gaat om het melden van eventuele onregelmatigheden .
In aanvulling op deze bepalingen willen wij de rechten en plichten omschrijven voor ambtenaren die onregelmatigheden dienen te melden via interne kanalen , maar niet uitsluitend binnen hun eigen hiërarchieke traject .
De mogelijkheid om op specifieke externe kanalen een beroep te doen zal eveneens worden onderzocht .
Wij willen de beste methode als ijkpunt nemen .
Een serieuze reactie op meldingen , vertrouwelijkheid in het beginstadium en loopbaanbescherming zijn zaken waarop de ambtenaar kan rekenen , die onregelmatigheden aan het licht brengt in goed vertrouwen en op zo ' n manier , dat het onderzoek niet door voorbarige onthullingen in gevaar wordt gebracht .
Daarnaast zal in beschermingsmaatregelen worden voorzien voor ambtenaren die het voorwerp zijn van valse beschuldigingen .
Later dit jaar komt er een mededeling waarin de details worden uiteengezet .
Ik denk niet dat het Parlement door onze voorstellen teleurgesteld zal zijn , tenzij het zich laat meeslepen door de in paragraaf 34 van het verslag gedane suggestie om externe organen in te zetten voor het doen toepassen van bestaande voorschriften over financiële aansprakelijkheid .
De bestaande tuchtprocedures zullen wij hervormen op basis van criteria van grondigheid , billijkheid , betrouwbaarheid en professionaliteit .
Ook zullen wij de oprichting voorstellen van een interinstitutionele tuchtraad - waarvoor we eveneens de steun en het begrip van het Parlement behoeven .
In juni komen wij met een mededeling waarin al deze wijzigingsvoorstellen zijn vervat .
Een ander belangrijk onderdeel van het verslag betreft maatstaven bij het openbaar bestuur .
Met de invoering van een aantal gedragscodes heeft de huidige Commissie een aanvang gemaakt met de ontwikkeling van een duidelijk kader van normen en waarden .
Hierbij komt in juni nog een voorstel voor een interinstitutioneel akkoord inzake de oprichting van een comité voor maatstaven bij het openbaar bestuur .
Dit stemt overeen met de ontwerpresolutie .
Het comité wordt belast met het geven van adviezen over normen en waarden en het toezien op gezamenlijke en aparte gedragscodes voor de instellingen .
Ik ben blij dat het Parlement hieraan zijn steun geeft .
Ook bestuderen wij momenteel hoe wij het in paragraaf 50 van het verslag van de heer Van Hulten gedane voorstel voor een classificatiesysteem van documenten zo goed mogelijk ten uitvoer kunnen leggen .
In de ontwerpresolutie wordt terecht herinnerd aan het feit dat de Commissie het Parlement rekenschap verschuldigd is .
Deze verplichting is door voorzitter Prodi , vice-voorzitter de Palacio en andere collega ' s al in praktijk gebracht .
Ik hoop dat we het spoedig eens kunnen worden over een gedragscode voor de betrekkingen tussen onze instellingen , met een bijgewerkte regeling voor de toegang tot documenten .
Dit punt werd zeer terecht aangesneden door de heer Elles en ook vermeld door mevrouw Thors .
Zoals hun ongetwijfeld bekend is , mochten wij half december het ontwerp voor een kaderovereenkomst met het Parlement in ontvangst nemen .
Wij wachten nu tot het Parlement aangeeft wanneer het de onderhandelingen over de tekst wil starten .
Wij zouden dit graag zo snel mogelijk doen .
Terecht benadrukt het verslag het grote belang van het personeelsbeleid binnen het hervormingsproces .
Het doet mij genoegen aan het adres van de heer Van Hulten en de heer Haarder te kunnen zeggen , dat de gedetailleerde aanbevelingen over aanwerving , scholing , evaluatie en benoeming in managementfuncties zeer dicht aanleunen bij onze eigen zienswijze en voorstellen .
Ook ik wil de kant op van een lineair loopbaansysteem omdat het huidige op categorieën gebaseerd systeem niet meer aan de behoeften van onze instellingen beantwoordt .
De bevordering en de mobiliteit van zeer bekwame mensen wordt hier zeer zeker door geblokkeerd .
Ik kan niet anders dan mijn bijval betuigen aan de afgevaardigden die tijdens dit debat prijzende woorden hebben gesproken aan het adres van Commissie-ambtenaren , die in grote meerderheid zeer integere , hardwerkende en bekwame mensen zijn .
Hoewel onze denkbeelden over deze punten duidelijk naar voren zullen komen in het Witboek voor een hervormingsstrategie , is het natuurlijk van belang een en ander nauwkeurig uit te werken .
De komende maanden zullen wij dan ook met een reeks mededelingen komen , die stuk voor stuk ter beoordeling aan dit Parlement worden voorgelegd .
Het ligt natuurlijk voor de hand dat wij over essentiële zaken van gemeenschappelijk belang , zoals salarissen , pensioenen en de herziening van personeelsregelingen , nauw met het Parlement , als instelling , dienen samen te werken .
Met betrekking tot dit laatste punt bestuderen wij momenteel het nut van een kaderovereenkomst die gemeenschappelijke regels vastlegt op hoofdpunten , zoals salarissen , arbeidsvoorwaarden , recht op vertegenwoordiging van personeel , en wat dies meer zij , maar de diverse instellingen in staat stelt met betrekking tot andere zaken hun eigen uitvoeringsmaatregelen te treffen .
Graag zouden wij het Parlement hierover in een vroeg stadium willen polsen .
Tot slot verwijs ik naar paragraaf 15 van de resolutie , die ingaat op de benodigde middelen voor onze hervormingen , en die hiermee een zeer toepasselijk punt aansnijdt .
Wij zijn er zeker van dat , naarmate de moderniseringsmaatregelen tot meer doelmatigheid en beter management in het gebruik van middelen gaan leiden , de hervormingen een fors dividend zullen opleveren .
Het is echter een feit dat delen van de Commissiediensten momenteel reeds overbelast zijn .
Het Parlement heeft hier dikwijls op gewezen .
Verder is het duidelijk dat de hervormingen nieuwe investeringen vergen op het vlak van scholing en technologie .
Daarnaast dienen de voorbereidingen voor de uitbreiding te worden opgevoerd , terwijl zij nu al beslag leggen op de beschikbare middelen .
Indien wij nieuwe taken op ons nemen - en Raad en Parlement zullen ons dit ongetwijfeld vragen - zullen wij zogenaamde " negatieve prioriteiten " moeten stellen , en deze vervolgens moeten schrappen om extra capaciteit te kunnen scheppen .
Een kernpunt van de hervormingen zal daarom bestaan in een strengere methode om de prioriteitstelling te koppelen aan het toewijzen van middelen , binnen een systeem van een op concrete actieplannen gebaseerd management .
Hierbij wil ik echter onderstrepen dat de Commissie weliswaar interne discipline met betrekking tot prioriteitstelling zal invoeren , maar dat zij hierin slechts volledig kan slagen als Parlement en Raad dezelfde discipline betrachten , en zich even strikt zullen gedragen met betrekking tot de eisen die zij aan de Commissie stellen .
Om die reden uit de Commissie haar voldoening over paragraaf 15 van het verslag van de heer Van Hulten .
Tot slot , mijnheer de Voorzitter , wil ik het Parlement danken voor zijn aandacht tijdens deze noodgedwongen lange inleiding .
Ook wil ik mijn erkentelijkheid betuigen aan de rapporteur , aan de Commissie begrotingscontrole en aan de overige commissies die advies uitbrachten .
Wij verheugen ons erop nauw met het Parlement te mogen samenwerken aan de afronding van de hervormingsstrategie en daarna , nog belangrijker , samen ononderbroken te mogen werken aan de tenuitvoerlegging , die , gezien de complexe materie , ongetwijfeld jaren in beslag zal nemen .
Het debat is gesloten .
De stemming vindt morgen om 12.00 uur plaats .
( De vergadering wordt om 23.15 uur gesloten )

 
Goedkeuring van de notulen van de vorige vergadering De notulen van de vergadering van gisteren zijn rondgedeeld .
Geen bezwaren ?
Mevrouw de Voorzitter , ik wil graag de aandacht vestigen op iets wat voor iedereen in dit Huis van groot belang is .
Gistermiddag heeft de Commissie op de gebruikelijke manier vragen beantwoord .
De Voorzitter , de heer Provan , werd daarbij met een groot probleem geconfronteerd omdat de heer Byrne 29 minuten nodig had om vragen te beantwoorden .
Het is voor dit Huis van groot belang dat wij de gelegenheid hebben om vragen aan de commissarissen te stellen .
Ik vind het belachelijk dat een commissaris 29 minuten nodig heeft om vragen te beantwoorden .
Ik denk dat hij met name wilde voorkomen dat hij een vraag van een aantal afgevaardigden - waartoe ikzelf overigens niet behoorde - zou moeten beantwoorden over het uitblijven van interim-maatregelen tegen de Fransen met betrekking tot de rundvleeskwestie .
Los daarvan zou ik willen voorstellen dat degene die het voorzitterschap waarneemt , de bevoegdheid krijgt om in soortgelijke gevallen een commissaris die zijn tijd alleen maar volpraat , het woord te ontnemen dan wel hem te verzoeken zijn antwoorden in te korten .
Hartelijk dank , mijnheer Sturdy .
Ik geef het woord aan de heer Provan .
Ik wil overigens opmerken dat hij deze enigszins delicate situatie , gezien de zeer beperkte tijd die ons ter beschikking stond , uitstekend heeft opgelost .
Ik denk dat voor dergelijke belangrijke debatten een half uur wel erg kort is .
Ik vind dan ook dat we er meer tijd voor moeten inruimen .
Mevrouw de Voorzitter , ik ben blij dat deze kwestie hier wordt aangeroerd , maar ik was al van plan om haar in het Bureau van het Parlement ter sprake te brengen .
Dat is ook procedureel gezien juist .
Misschien dat we in het Bureau een discussie moeten voeren over hoe we dergelijke debatten in de toekomst op een behoorlijke manier kunnen structureren .
Het verloop van het debat van gisteren was niet bevredigend .
Het is vijf minuten uitgelopen .
Zoals de heer Sturdy al aangaf , was de commissaris 29 minuten aan het woord , terwijl er voor de parlementsleden slechts zes minuten beschikbaar waren om vragen te stellen .
Het was een absurde situatie die we in de toekomst moeten voorkomen .
Ja , mijnheer Provan , we gaan dit vraagstuk bespreken op de volgende bijeenkomst van het Bureau .
Mevrouw de Voorzitter , neemt u mij niet kwalijk , in dit soort gevallen neem ik zelden het woord , maar ik doe het nu mede om een oproep aan onszelf te richten .
Hoezeer ik de heer Sturdy namelijk ook respecteer , zijn klacht aan het adres van de heer Byrne vind ik niet helemaal correct , want we hebben de heer Byrne uiteindelijk zelf gevraagd het Witboek over de voedselveiligheid te presenteren .
Het is een zeer complex werkstuk , dat je niet in tien minuten kunt afhandelen .
De heer Byrne heeft er 15 tot 17 minuten voor nodig gehad , waarna een aantal van ons nog vragen heeft gesteld die soms ook langer dan een minuut hebben geduurd .
Ik had minder dan een minuut nodig , maar dat geldt niet voor iedereen .
Het is aan ons te zorgen dat er voor een uiteenzetting van de Commissie niet slechts een half uur wordt ingeruimd , maar een uur , zodat we daarna ook nog genoeg tijd hebben om erover te debatteren .
Wat de heer Provan heeft gezegd is juist .
Ik was hier gisteren vanaf 15.00 uur op de plenaire vergadering .
Wij , het Parlement , hebben de ramp met de olietanker Erika op de agenda gezet , en wij , het Parlement , hebben het stormweer in Europa op de agenda gezet .
Dat alles heeft er onder de ondervoorzitters Colom i Naval en Provan voor gezorgd dat we langer hebben gesproken .
Het Parlement heeft het aan zichzelf te wijten dat wij zo over tijd waren .
De ondervoorzitters hebben het zwaar gehad , en ik vind het niet eerlijk dat we de commissaris hierop aanvallen , want de heer Byrne heeft moeten wachten en heeft er ook onder geleden .
We moeten zelf onze agenda wijzigen en ook wat meer discipline tonen .
Hartelijk dank , mevrouw Roth-Behrendt , u bevestigt mijn vermoeden dat voor dit soort debatten tenminste een uur moet worden uitgetrokken .
Ik denk dat we hier in de toekomst rekening mee moeten houden .
Mevrouw de Voorzitter , vanavond houden we het jaarlijks debat over de ruimte van vrijheid , veiligheid en rechtvaardigheid .
Het debat staat in de agenda vermeld onder vragen aan de Raad .
In feite dient de mondelinge vraag om het debat in te leiden in de zin van het vierde streepje van artikel 2 van het Verdrag .
Ik zou dus het voorzitterschap willen verzoeken om ervoor te zorgen dat de Raad , die deze vragen niet schriftelijk heeft beantwoord , eerst de vragen beantwoordt van de Commissie vrijheden en rechten van de burger , justitie en binnenlandse zaken , zodat we vervolgens het in het Verdrag bedoelde debat op een efficiëntere manier kunnen voeren .
Hartelijk dank , mevrouw Terrón I Cusí .
Wij gaan dit punt uiteraard met de Raad onderzoeken .
Alle problemen met de notulen lijken me nu opgelost .
Geen andere bezwaren ?
Mevrouw de Voorzitter , ik verzoek u met betrekking tot punt 21 nota te nemen van een naar mijn mening duidelijke procedurefout met betrekking tot mijn vraag nr .
66 van gisteravond .
Deze vraag heeft betrekking op de etikettering van door Nestlé in de Europese Unie geproduceerde blikken met vervangingsmiddelen voor moedermelk .
Er wordt namelijk de verkeerde taal gebruikt en de belettering en kleurstelling zijn verwarrend waardoor duidelijk inbreuk wordt gemaakt op EU-richtlijn 92 / 52 inzake zuigelingenvoeding .
Hiervan werd op 5 oktober van vorig jaar voor het eerst melding gemaakt .
Toen ik gisteren hierover navraag deed , bleken de betreffende producten nog steeds te worden verkocht in Islamabad in Pakistan .
Ik ben mij ervan bewust dat u niet inhoudelijk op deze kwestie kunt reageren .
In het antwoord van de Commissie wordt echter geen enkele verantwoordelijkheid genomen voor het uitvoeren van de richtlijn .
Zo ontbreken nog steeds de vereiste jaarverslagen en is er ook nog niet gereageerd op een eerdere klacht hieromtrent - ik verwijs hierbij naar mijn vraag nr .
2283 / 99 .
Ik verzoek u de Commissie schriftelijk te vragen om zich van haar verantwoordelijkheden te kwijten , niet alleen jegens dit Europees Parlement , maar ook jegens de moeders van de 82 kinderen op elke duizend die in Pakistan in de zuigelingenperiode sterven .
Voor deze zuigelingen is het gebruik van de verkeerde voedingsmiddelen , vermengd met onveilig water , levensbedreigend .
Inderdaad , mijnheer Howitt .
Uw betoog zal in de notulen van vandaag worden opgenomen .
Bovendien zal ik uw opmerking schriftelijk doorspelen aan de Commissie .
( De notulen worden goedgekeurd )
 
Activiteitenprogramma van het Portugese voorzitterschap , met inbegrip van de situatie in Angola Aan de orde is de verklaring van de Raad over het activiteitenprogramma van het Portugese voorzitterschap , met inbegrip van de situatie in Angola .
Mevrouw de Voorzitter , geachte afgevaardigden , het is voor mij een waar genoegen hier vandaag in het Europees Parlement het activiteitenprogramma van het Portugese voorzitterschap voor het eerste halfjaar van 2000 voor te stellen .
Aangezien de tekst van dit programma u allen reeds bekend is , zal ik mij ertoe beperken een aantal fundamentele punten toe te lichten .
In de eerste plaats wil ik beklemtonen dat mijn land ervan uitgaat dat de activiteiten van het voorzitterschap niet enkel een efficiënte werking op het niveau van de Raad van ministers moeten garanderen , maar tevens de samenwerking met de instellingen en alle communautaire organen dienen te bevorderen .
Een ander vereiste is de permanente transparantie van de werkzaamheden van het voorzitterschap naar de Europese publieke opinie toe .
De betrekkingen van het Portugese voorzitterschap met het Europees Parlement verdienen bijzondere aandacht , aangezien deze instelling in het interinstitutionele kader een bijzondere rol vervult .
De legitimiteit van dit orgaan berust immers op de rechtstreekse verkiezing ervan door de Europese burgers uit de verschillende landen .
In aansluiting op deze eerste boodschap die ik hier heb willen uitspreken , bied ik deze Vergadering namens het voorzitterschap de garantie dat wij een volwaardige , open samenwerking zullen nastreven en steeds tot nadere uitleg bereid zullen zijn .
Mevrouw de Voorzitter , geachte afgevaardigden , Europa is momenteel op een cruciaal punt aangekomen , zowel met betrekking tot de definitie van het model dat de hoeksteen voor onze politieke en sociale organisatie moet vormen als wat de consolidatie van onze identiteit op wereldniveau betreft .
Wij moeten immers bij machte zijn een afdoend antwoord te bieden op de nieuwe uitdagingen die ons te wachten staan .
De politieke hoofddoelstelling die de huidige Europese generatie steeds heeft nagestreefd , bestond erin in het hele continent de nodige voorwaarden voor stabiliteit en ontwikkeling te scheppen .
Dit project verplicht ons ertoe bepaalde keuzes te maken die van invloed zijn op de vormgeving van het toekomstplan van de Unie .
De voorbije jaren zijn wij erin geslaagd een aanzienlijke vooruitgang te boeken op het gebied van de verwezenlijking van de interne markt en de geleidelijke consolidatie van het ambitieuze project van de eenheidsmunt .
Nu zijn wij op een punt aangekomen waarop wij onze doelstellingen moeten verleggen .
We moeten er namelijk voor zorgen dat al die baten hand in hand gaan met een parallelle ontwikkeling van de overige beleidsterreinen .
Alleen op die manier kunnen wij het aan de gang zijnde proces , dat inspeelt op de voornaamste behoeften en wensen van de Europese bevolking , van de nodige samenhang voorzien .
Het is van wezenlijk belang dat wij de instrumenten die wij momenteel tot onze beschikking hebben , ik bedoel hiermee het Europa dat wij reeds met goed gevolg hebben opgebouwd , op efficiënte en overtuigende wijze aanwenden .
Indien wij niet in die opzet slagen , zullen wij onze burgers immers niet tot meer Europa kunnen bewegen .
Het Portugese voorzitterschap zal alles in het werk stellen om te garanderen dat het Europees sociaal model zich in de toekomst op zodanige wijze ontwikkelt dat de Unie haar vooraanstaande economische concurrentiepositie op wereldvlak kan handhaven .
Teneinde dit project te verwezenlijken zullen wij in maart een buitengewone Europese Raad beleggen waarin het thema " werkgelegenheid , economische hervormingen en sociale samenhang voor een op innovatie en kennis gebaseerd Europa " centraal staat .
Misschien vragen sommigen onder u zich af wat wij met dit initiatief willen bereiken .
Houdt dit voorstel een meerwaarde in ten aanzien van wat wij reeds hebben verwezenlijkt ?
Is Portugal voornemens een nieuw proces in te luiden in aansluiting op de afspraken die in Luxemburg , Cardiff of Keulen zijn gemaakt ?
Deze vragen zijn ten volle gerechtvaardigd .
Een gedeeltelijk antwoord hebt u reeds voor u liggen in het document dat de premier van Portugal twee dagen geleden heeft bekendgemaakt .
Het ligt in onze bedoeling met behulp van die blauwdruk een betere onderlinge afstemming en coördinatie van de bestaande processen te garanderen en tezelfdertijd een nieuwe dimensie te introduceren .
Wij moeten Europa nieuw leven inblazen zodat het zich binnen een termijn van tien jaar kan ontpoppen tot de meest dynamische en actiefste economische ruimte van de wereld .
Het is dan ook bijzonder belangrijk dat de Europese economie erin slaagt alle instrumenten die zij tot haar beschikking heeft optimaal te benutten .
Zij mag in deze beslissende concurrentiestrijd geen achterstand oplopen .
Ons inziens is Europa in het kader van de genoemde krachtmeting dringend aan een democratisering van de informatie- en kennismaatschappij toe .
De achterstand die onze Unie in dit opzicht vertoont ten aanzien van andere ruimten waarmee zij in het kader van de mondialisering concurreert , moet onverwijld worden weggewerkt .
Het is deze roep om modernisering , aanpassing en toepassing van nieuwe middelen die op de bijeenkomst van de Europese Raad van Lissabon centraal zal staan .
Wij rekenen erop dat iedereen , dit Parlement , de sociale partners , andere sectoren van de burgermaatschappij en uiteraard ook de regeringen van de lidstaten , aan de verwezenlijking van deze essentiële doelstelling zullen bijdragen .
Mevrouw de Voorzitter , geachte afgevaardigden , het is ondertussen alweer enkele jaren geleden dat aan de politieke opsplitsing van het Europese continent een einde is gekomen .
Naar aanleiding van deze gebeurtenis is de hereniging van Europa de strategische doelstelling geworden die de Europese Unie eensgezind en zonder aarzelen moet nastreven .
Gedurende tientallen jaren werd de volkeren die hun mening niet vrij konden uitdrukken gezegd dat wij hier aan deze kant van Europa bezig waren een op vrijheid en vooruitgang gebaseerd Europa op te bouwen dat wij graag met hen zouden delen .
Nu is het moment gekomen waarop wij deze belofte moeten waarmaken .
Het uitbreidingsproces van de Europese Unie alsmede de akkoorden die wij met de overige landen van het continent willen aangaan , wijzen in deze richting .
Alle geplande initiatieven hebben tot doel een grote ruimte van stabiliteit en ontwikkeling tot stand te brengen die heel Europa een toekomst van vrede en vooruitgang moet bieden .
Het Portugese voorzitterschap staat voor de gewichtige taak de in 1998 opgestarte toetredingsonderhandelingen voort te zetten .
Bij de besprekingen worden strenge technische criteria gehanteerd alsmede een beoordeling van de objectieve verdiensten van elk van de kandidaten .
Wij zijn voornemens met de desbetreffende landen zoveel mogelijk hoofdstukken snel en efficiënt af te handelen , op basis van de door de Commissie gepresenteerde voorstellen .
Anderzijds zijn wij van plan dezelfde ijver aan de dag te leggen met betrekking tot de zes landen die nu tot de onderhandelingen toetreden .
Wij willen deze landen immers in de gelegenheid stellen indien mogelijk de verloren tijd in te halen , zonder dat dit evenwel ten koste gaat van de reeds aan de gang zijnde onderhandelingsprocessen .
Turkije verdient in dit opzicht extra aandacht , niet alleen ten gevolge van zijn bijzondere situatie , maar tevens vanwege de noodzaak de voorwaarden te creëren die nodig zijn om dit land , dat op het wereldtoneel een sleutelpositie inneemt , dichter bij de Unie te brengen .
Met andere woorden , de uitbreiding is een Europese doelstelling die het Portugese voorzitterschap zeker niet uit de weg zal gaan , integendeel , het is onze bedoeling aan dit proces een nieuwe impuls te geven .
De Europese Unie is van oordeel dat de uitbreiding slechts kans van slagen heeft wanneer de nodige hervormingen worden aangebracht .
Zij dringt met name aan op een meer democratische , efficiëntere en meer transparante werking van de Europese instellingen .
Een aantal van deze hervormingen kan worden aangebracht zonder wijziging van de Verdragen .
In deze gevallen volstaat het de werkwijzen van de instellingen te verbeteren .
Er zijn echter andere hervormingen die wel een herziening van de Verdragen vergen .
Te dien einde zullen wij een intergouvernementele conferentie beleggen die over enkele weken van start zal gaan , in de hoop dat zij nog ditzelfde jaar kan worden afgerond .
Iedereen beseft maar al te goed dat wij voor een moeilijke en delicate opdracht staan , aangezien het in wezen gaat om de verdeling van de beslissingsbevoegdheid binnen de Unie .
Wij kiezen voor een model dat ambitie verenigt met realiteitszin zodat de conferentie zover kan gaan als mogelijk en nodig is om tegen eind 2000 een consensus te bereiken die garandeert dat de resultaten voor alle lidstaten aanvaardbaar zijn .
De keuze van deze datum heeft , zoals u allen weet , te maken met het feit dat het uitbreidingsproces ernstige vertraging kan oplopen indien het debat wordt verlengd .
Wij moeten goed beseffen dat een eventuele verlenging negatieve politieke gevolgen zal hebben .
Wij zijn ons ervan bewust dat wij met deze nieuwe hervorming het risico lopen niet aan eenieders verwachtingen te beantwoorden .
Wij weten maar al te goed dat vele afgevaardigden van dit Parlement terecht verlangen dat de lat hoger wordt gelegd .
Ik kan u verzekeren dat het Portugese voorzitterschap , voor zover het mandaat dat ons in Helsinki werd toegekend dit toelaat , al het mogelijke zal doen om de agenda van de aanstaande conferentie toe te spitsen op een pakket van onderwerpen dat een diepgaande hervorming impliceert .
Hoewel ik u hier beloof dat het voorzitterschap in dit opzicht zijn uiterste best zal doen , mag u natuurlijk geen wonderen verwachten .
Ik kan namelijk niet beloven dat de regeringen van de lidstaten erin zullen slagen een consensus te bereiken die voldoet aan uw verwachtingen en verlangens .
Ik wil hier vandaag open en klare taal spreken aangezien ik geen valse illusies wil wekken .
In verband hiermee zou ik nog even willen ingaan op een punt dat het Portugese voorzitterschap bezighoudt of , juister gezegd , mijn land ook voordat het het voorzitterschap op zich nam , steeds heeft beziggehouden .
Ik heb het dan over de wijze waarop het Europees Parlement in de intergouvernementele conferentie vertegenwoordigd wordt .
Met betrekking tot dit aspect , waarvan wij weten dat het bijzonder gevoelig ligt , zijn wij voornemens de betrokkenheid van dit Parlement zover mogelijk door te drijven , weliswaar met strikte inachtneming van de in Helsinki getrokken conclusies .
Dit kan zowel gebeuren tegen de achtergrond van het in die conclusies gedefinieerde formele kader als via informele formules waarbinnen deze instelling op de samenwerking van het voorzitterschap meent te kunnen rekenen .
Het is ongetwijfeld een feit dat het voorgestelde vertegenwoordigingsmodel de status die het Europees Parlement tijdens de onderhandelingen in het kader van het Verdrag van Amsterdam genoot , aanzienlijk verbetert .
Desalniettemin zijn wij van oordeel dat wij de handen uit de mouwen moeten steken om tussen de Raad en het Parlement een sfeer van vertrouwen en doelmatige samenwerking te scheppen .
In dit verband ben ik zo vrij geweest de Voorzitter van het Europees Parlement een brief te schrijven waarin ik haar meedeel dat het voorzitterschap een aanvang met de werkzaamheden van de intergouvernementele conferentie wil maken in een buitengewone ministeriële vergadering , los van de voor februari geplande Raad Algemene Zaken , zoals in Helsinki is besloten .
Bijgevolg bestaat de mogelijkheid om aan het begin van elke bijeenkomst op ministerieel niveau gedachten uit te wisselen met de Voorzitter en de vertegenwoordigers van dit Parlement .
Bovendien zal dit orgaan in alle vergaderingen van de met de voorbereidingen belaste werkgroep , die door de staatssecretaris van Europese Zaken wordt voorgezeten , over twee waarnemers beschikken .
Ik heb hieraan in mijn brief nog toegevoegd dat het voorzitterschap alles in het werk zal stellen om een doelmatige betrokkenheid van het Europees Parlement bij het debat over de agenda van de IGC te garanderen .
Wij zijn tevens bereid tot samenwerking in het kader van om het even welke andere door het Parlement gewenste formule mits deze de conclusies van Helsinki respecteert .
Ik verzeker u dat u op onze samenwerking kunt rekenen .
Mevrouw de Voorzitter , geachte afgevaardigden , de Unie kan in de wereld pas een rol spelen die respect afdwingt wanneer zij haar principes eer aandoet en opkomt voor haar belangen en wanneer de stem van Europa geloofwaardigheid geniet .
Te dien einde moeten wij bij machte zijn een afdoend antwoord te bieden op de crisissituaties die zich op strategische plaatsen voordoen en ons in geen geval onverschillig mogen laten .
Ongeacht de verschillende interpretaties is en blijft de crisis in Kosovo voor ons allen een les waaruit wij de nodige conclusies moeten trekken .
Mijns inziens tekent zich in Europa nu duidelijker dan ooit de behoefte af om zelf op doelmatige wijze en op het gepaste tijdstip in te grijpen .
Europa moet de crisisbeheersing in eigen handen nemen en zelf maatregelen treffen die nodig zijn om de stabiliteit en de vrede te handhaven in gebieden die van wezenlijk belang zijn voor onze collectieve veiligheid .
De Europese Raad van Helsinki heeft het Portugese voorzitterschap opgedragen nieuwe Europese mechanismen op het gebied van veiligheid en defensie ten uitvoer te leggen .
De desbetreffende formules zijn zowel verenigbaar met de verbintenissen die sommigen van ons zijn aangegaan in het kader van het Atlantisch Bondgenootschap als met de specifieke situatie waarin een aantal partners van de Europese Unie verkeren .
Bovendien moeten wij kunnen garanderen dat dit nieuwe model in alle opzichten compatibel is met de belangen van onze partners van de NAVO , zowel op Europees vlak als vanuit transatlantisch oogpunt .
Gedurende de komende zes maanden zullen wij uittesten in hoeverre de betrokken partijen op dit gebied tot samenwerking bereid zijn .
We zullen een consensusmodel trachten uit te werken dat rekening houdt met de uiteenlopende gevoeligheden en belangen .
We staan ongetwijfeld voor een moeilijke taak , maar tegelijkertijd zijn wij overtuigd dat de geloofwaardigheid van de externe maatregelen van de Unie staat of valt met het antwoord dat wij op deze uitdaging bieden .
Uiteraard zullen wij de mogelijkheden die het gelijktijdige voorzitterschap van de Europese Unie en de West-Europese Unie biedt , grondig bestuderen .
Mevrouw de Voorzitter , geachte afgevaardigden , ik zou in mijn betoog nog even verder willen ingaan op de buitenlandse betrekkingen van de Unie .
Ik wens namelijk nog enkele aanvullende aspecten van het activiteitenprogramma van het Portugese voorzitterschap te onderstrepen .
Wij zijn van mening dat het streven van Europa naar solide en operationele interne instellingen steeds gepaard moet gaan met een niet-aflatende aandacht voor wat zich buiten onze grenzen afspeelt .
Het is reeds bewezen dat Europa erop vooruitgaat telkens wanneer het voor een actieve en open externe dimensie kiest in plaats van zich op te sluiten in zichzelf en het gevecht met de uit de buitenwereld afkomstige uitdagingen uit de weg te gaan .
In de huidige omstandigheden zijn wij ertoe genoodzaakt de wereld in de ogen te kijken en onze aanwezigheid op afdoende wijze te garanderen .
Daarom is het Portugese voorzitterschap voornemens een aantal acties te ondernemen die de aanwezigheid van Europa in de wereld bevorderen en ontwikkelen .
Hiertoe behoren zowel de voortzetting van de reeds bestaande betrekkingen als de ontwikkeling van nieuwe initiatieven in gebieden die ons inziens niet op de Europese agenda mogen ontbreken .
Uiteraard zal extra aandacht worden besteed aan de ernstige situatie in de Balkan en de betrekkingen met Rusland en Oekraïne , vooral dan aan de spanningshaarden die zich in deze dichtbij de Unie gelegen regio voordoen .
Wij willen er tevens voor zorgen dat het Middellandse-Zeegebied een centrale plaats op onze buitenlandse agenda blijft innemen .
Te dien einde zullen wij diverse initiatieven in het kader van het proces van Barcelona ten uitvoer leggen .
Bovendien zullen wij al het mogelijke doen om een actieve deelname van de Unie aan het vredesproces in het Midden-Oosten te garanderen .
Mijn recente bezoek aan het gebied is een eerste belangrijke stap in deze richting .
Samen met de hoge vertegenwoordiger voor het gemeenschappelijk buitenlands en veiligheidsbeleid en de Commissie heb ik Syrië , Israël , Palestina , Jordanië , Egypte en Libanon bezocht .
Ook de ontwikkeling van een politieke dialoog met heel Afrika blijft een van onze doelstellingen .
Tevens willen wij garanderen dat het in het kader van de Overeenkomst van Lomé opgestarte proces in de toekomst op bevredigende wijze kan worden voortgezet .
Latijns-Amerika verdient een aparte vermelding in het kader van onze externe acties gezien het almaar groeiende belang van deze ruimte voor Europa en de vaststelling dat onze belangen en die van de desbetreffende regio complementair zijn .
Een ander belangrijk agendapunt betreft de transatlantische dialoog met de Verenigde Staten en Canada .
In dit opzicht willen wij vooral aandacht besteden aan onze gemeenschappelijke deelname aan de Europees-Atlantische instellingen en ons streven om zo snel mogelijk het debat in het kader van de Wereldhandelsorganisatie nieuw leven in te blazen .
Ik zou nog talrijke andere initiatieven kunnen aanhalen , met name op multilateraal gebied en op het vlak van de bilaterale politieke dialoog .
Ik zal mij nochtans tot een aantal nieuwe activiteiten beperken , waaronder de geplande topconferentie met India en de vergaderingen op ministerieel niveau met Australië en Nieuw-Zeeland .
Mevrouw de Voorzitter , geachte afgevaardigden , ik ga het niet veel langer meer maken zodat er voldoende tijd overblijft voor de behandeling van uw vragen , waarop ik met genoegen zal antwoorden .
Alvorens mijn betoog te beëindigen zou ik echter uitdrukkelijk uw aandacht willen vragen voor twee fundamentele prioriteiten die aan onze werkzaamheden ten grondslag zullen liggen , alsmede voor een kwestie die rechtstreeks met de werking van deze Vergadering verband houdt .
Het eerste punt heeft betrekking op justitie en binnenlandse zaken .
In het licht van Amsterdam is dit hoogstwaarschijnlijk een van de meest veelbelovende beleidsterreinen in wording van de Unie .
Op dit gebied verwachten wij dat de Europese Commissie met concrete voorstellen komt die ons in de gelegenheid stellen de ruimte van vrijheid , veiligheid en rechtvaardigheid daadwerkelijk te verwezenlijken .
Het is belangrijk dat het uiteindelijke resultaat beantwoordt aan de verwachtingen die de burgers in dit opzicht ten aanzien van het Europees project koesteren .
Mijn tweede opmerking heeft betrekking op het probleem van de voedselveiligheid .
Momenteel verkeren wij in Europa in een bijzonder netelige situatie .
De huidige sfeer van wantrouwen beïnvloedt de interne markt en heeft een negatieve weerslag op de consumentenbescherming .
Bovendien heeft dit probleem ook gevolgen voor onze buitenlandse betrekkingen .
Wij vinden het dan ook belangrijk dat het tij wordt gekeerd .
Daartoe is het van wezenlijk belang dat wij een geharmoniseerd actieprogramma op Europees niveau uitwerken , met name middels de oprichting van een bureau dat de verschillende nationale dimensies coördineert .
Het project dat de Commissie onlangs in het kader van haar witboek heeft voorgesteld zal tijdens het Portugees voorzitterschap op adequate wijze worden behandeld in de vorm van een verslag dat tijdens de Raad van Santa Maria da Feira in juni zal worden gepresenteerd .
Tot slot wil ik nog kwijt dat het Portugese voorzitterschap de nodige aandacht zal besteden aan het probleem van het statuut van de afgevaardigden van dit Parlement en hun assistenten .
Wij vinden het onontbeerlijk dat voor dit belangrijke aspect een oplossing wordt gevonden , aangezien de waardigheid van al wie in het kader van deze instelling een functie uitoefent in het spel is .
In deze context zullen wij ons best doen om in samenspraak met het Parlement en op grond van een vruchtbare samenwerking in het kader van de Raad een rechtvaardig en evenwichtig antwoord op dit probleem te vinden .
Mevrouw de Voorzitter , geachte afgevaardigden , dit zijn de belangrijkste punten die ik namens de Portugese regering bij het begin van het Portugese voorzitterschap van de Unie onder uw aandacht wil brengen .
Uiteraard ben ik ten volle bereid mij nader te verklaren daar waar u dat opportuun acht .
Ik dank u voor uw aandacht .
( Langdurig applaus ) Hartelijk dank voor uw betoog , mijnheer de fungerend voorzitter van de Raad .
Ik geef onmiddellijk het woord aan commissaris Patten , die namens de Commissie het woord zal voeren .
Ik bedank de minister van Buitenlandse Zaken , de heer Gama , voor zijn buitengewoon doordachte en uitgebreide presentatie .
Ik ben blij dat zijn bezoek aan het Midden-Oosten zo goed is verlopen .
Ik vind het echter wel jammer dat ik er niet bij kon zijn .
Ik probeerde op dat moment naar Thessaloniki te gaan voor de eerste bijeenkomst van het Europees Bureau voor wederopbouw .
Ik zeg met nadruk " probeerde " , omdat ik het grootste deel van de maandag op het vliegveld van München heb doorgebracht .
Ik ben niet van plan om vandaag een uitgebreide redevoering te houden , zeker ook omdat ik niet vooruit wil lopen op de toespraak die de heer Prodi hier volgende maand zal houden .
Zijn toespraak heeft overigens niet uitsluitend betrekking op de komende zes maanden , maar richt zich op de komende vijf jaar .
In navolging van het voorzitterschap wil ik echter opmerken dat de Commissie uiteraard veel waarde zal blijven hechten aan haar verantwoording ten opzichte van dit Parlement .
Wij steunen ook de inspanningen van het voorzitterschap om de Raad effectiever te laten functioneren .
De Commissie is al bezig met het opstellen van een ingrijpend hervormingsprogramma dat we in de komende maanden met het Parlement zullen bespreken .
Ik wil mijn opmerkingen echter voornamelijk beperken tot de onderwerpen die te maken hebben met buitenlandse betrekkingen , omdat ik daarvoor als commissaris verantwoordelijk ben .
Het aandachtsgebied van het voorzitterschap reikt echter verder .
Zo zal vorm moeten worden gegeven aan de eerste fase van de intergouvernementele conferentie .
Ook zal er een vervolg moeten komen op de vele verplichtingen die zijn aangegaan door de Europese Raad in Helsinki en in Tampere .
Ik denk hierbij , in het kader van de uitbreiding van de EU , aan de formele onderhandelingen die in februari beginnen met de zes kandidaten die onlangs zijn toegelaten .
Tegelijkertijd mag ook het tempo van de onderhandelingen met de andere kandidaten niet worden verwaarloosd en moet er tevens een pretoetredingsstrategie voor Turkije worden uitgestippeld .
Op al deze gebieden zal de Commissie haar uiterste best doen .
Een ander belangrijk onderwerp waar de minister naar verwees , is de Europese Raad in maart voor werkgelegenheid , economische hervormingen en sociale samenhang voor een op innovatie en kennis gebaseerd Europa .
Wij zijn van plan om na deze Raad een activiteitenprogramma voor de informatiemaatschappij , E-Europa , ten uitvoer te leggen .
Wat mijn eigen gebied betreft , kent het voorzitterschap terecht een hoge prioriteit toe aan het formuleren van een gemeenschappelijk Europees veiligheids- en defensiebeleid .
Minister Gama heeft terecht de aandacht gevestigd op het belang van het dichten van de kloof tussen de economische kracht van Europa en onze politieke invloed .
Dat heeft niets te maken met een soort postimperiale opschepperij , maar alles met het feit dat onze burgers dit van ons verwachten en de rest van de wereld graag ziet dat wij dit doen .
Tijdens het voorzitterschap zal de Interim-commissie voor politiek en veiligheid worden ingesteld .
Ik heb voorgesteld dat de Commissie een klein crisiscentrum in het leven roept waardoor wij in voorkomende gevallen sneller kunnen reageren , met name op het gebied van de hulpverlening .
De Commissie geeft ook voorrang aan het creëren van een fonds voor snelle interventies om een vlotte financiering mogelijk te maken ten behoeve van ad hoc activiteiten in verband met crisispreventie en -management .
Op dit fonds kan bijvoorbeeld een beroep worden gedaan voor een snelle inzet van politietroepen en van waarnemers voor de mensenrechten en bij verkiezingen .
Ook kan dit fonds worden gebruikt voor hulpverlening aan de burgerbevolking , voor de veiligheid bij het opzetten van een nieuwe rechtsorde en voor campagnes op het gebied van mediahervormingen en publieksvoorlichting .
Onze inspanningen in de Balkan zullen wij met dezelfde intensiteit voortzetten .
Dat betekent onverminderde steun voor Bernard Kouchner en het door de VN geleide bestuur in Kosovo , het ontwikkelen van onze betrekkingen met de oppositie in Servië om de komst van een nieuw regime te stimuleren , het steunen van de democratische regering in Montenegro , het doorgaan met de moeilijke opdracht om een multi-etnisch Bosnië te creëren , het steunen van de nieuwe regering in Kroatië en het verstevigen van de banden tussen Albanië en de voormalige Joegoslaafse Republiek Macedonië enerzijds en Europa anderzijds .
Ik wil slechts drie algemene opmerkingen maken .
In de eerste plaats dienen wij alles in het werk te stellen om te garanderen dat onze beperkte middelen optimaal worden gebruikt .
Ik heb eerder al stilgestaan bij het trage en inefficiënte functioneren van onze hulpverleningsprogramma ' s .
Ik krijg langzamerhand de reputatie dat dit thema voor mij een obsessie is geworden ; overigens is dat naar mijn idee een eervolle reputatie .
Iedereen die bij mij op kantoor komt , zal zien dat de vloerbedekking al versleten is van het ijsberen en de gordijnen gescheurd zijn door mijn vele pogingen om er uit frustratie in te klimmen omdat het altijd zo lang duurt voordat wij actie kunnen ondernemen .
Dat trage reageren kunnen wij niet accepteren ; deze situatie moet veranderen en zal ook veranderen .
Ik heb al eens vaker gezegd dat ik het als een eer beschouw te mogen samenwerken met zeer bekwame ambtenaren .
Helaas worden zij echter in hun handelen beperkt door erbarmelijke procedures .
Daarom zijn we met een evaluatie begonnen van onze externe hulpverleningsprogramma ' s .
Ik hoop dat ik u in het voorjaar in dat verband wijzigingen kan voorstellen .
Ik ben blij dat dit onderwerp ook voor u een hoge prioriteit heeft .
Wij zijn ook bezig met een nieuwe verordening inzake onze steun aan de Balkanstaten .
Het streven is om onze procedures te vereenvoudigen en het verlenen van steun te bespoedigen .
Samen met Javier Solana zullen wij tijdens de Europese Raad in Lissabon verslag uitbrengen over ons Balkanbeleid en de manier waarop wij de hulpverlening kunnen verbeteren .
Afgelopen maandag vond in Thessaloniki de eerste bijeenkomst plaats van het Europees bureau voor wederopbouw .
Dit bureau zal in eerste instantie een essentiële rol in Kosovo kunnen spelen en vervolgens , naar ik vermoed , zelfs op grotere schaal .
Hopelijk kan het bureau het goede voorbeeld volgen van de Task Force in Pristina waarvan de opdracht bijna is voltooid .
De Task Force heeft aangetoond dat de Unie in staat is om taken op een snelle en efficiënte wijze uit te voeren .
Voorwaarde is wel dat dit onder de juiste leiding gebeurt , dat de bureaucratie wordt beperkt en dat er bevoegdheden aan de mensen ter plekke worden gedelegeerd .
Het complimenteren van de Task Force betekent niet dat we nu zelfvoldaan terug kunnen kijken op onze activiteiten in Kosovo .
Er moet nog steeds een hele hoop gebeuren , willen wij onze beloften gestand doen en onze idealen verwezenlijken .
Er is nog een ander belangrijk aspect dat relevant is voor de middelenkwestie .
Lidstaten zullen bereid moeten zijn om duidelijke keuzes te maken over wat de Unie wel en wat zij niet kan doen .
Daarbij zullen de lidstaten ook eerlijk moeten erkennen dat het soms moeilijk is voor de Commissie om efficiënt te zijn , als er aanvullende voorwaarden aan onze inspanningen worden verbonden .
Vanwege de verkiezing van een opvolger voor Jeltsin gaat Rusland een kritiek jaar tegemoet waarbij de kwestie Tsjetsjenië een grote , dreigende rol zal spelen .
Wij zullen ons beleid in dit verband regelmatig evalueren .
De Commissie heeft behoefte aan duidelijke richtsnoeren van de lidstaten over het gebruik van de beschikbare instrumenten zoals de gemeenschappelijke strategie , de partnerschap- en samenwerkingovereenkomst , TACIS , de programma ' s voor mensenrechten en democratie en de voedselhulp .
Samen met de Raad gaan we momenteel na hoe de besluiten die in Helsinki zijn genomen , uitgevoerd moeten worden .
In het Midden-Oosten gloort er enige hoop .
De ontwikkelingen van het vredesproces in het Midden-Oosten zijn , ondanks de terugslagen van de afgelopen week , in een stroomversnelling terechtgekomen .
Binnenkort zullen wij hier een debat aan wijden .
Ik volsta met te zeggen dat wij ons realiseren dat de Europese Unie nu en in de toekomst een belangrijke bijdrage zal moeten leveren .
Die bijdrage zal verder moeten gaan dan alleen maar dieper in onze gezamenlijke beurs tasten , al is het een feit dat die financiële steun altijd aanzienlijk is geweest en dat in de toekomst ook zal blijven .
Dichter bij huis , is het zaak om het Barcelona-proces nieuw leven in te blazen .
Ik kijk dan ook uit naar de conferentie die later dit jaar georganiseerd wordt over het Euro-Mediterrane partnerschap .
Ik verheug mij eveneens op de Euro-Afrikaanse top .
Ik hoop dat wij in samenwerking met het voorzitterschap in staat zullen zijn om de politieke en economische relatie tussen de Europese Unie en Azië te stimuleren .
De Commissie zal binnenkort een mededeling inzake Indonesië opstellen .
Wij hopen dat onze besprekingen met China over de toetreding tot de WTO tot een positief resultaat zullen leiden .
Wij zijn ons er echter van bewust dat dit niet eenvoudig zal zijn .
Op initiatief van het voorzitterschap zal er een top met India worden belegd en dat doet mij deugd .
Naar mijn mening dienen wij ons in te spannen om de betrekkingen te versterken met een land dat uiteindelijk nog steeds de grootste democratie ter wereld is .
In India gaan er bij elke verkiezing - en dat zijn vrije en eerlijke verkiezingen - meer mensen naar de stembus dan in heel Europa en Noord-Amerika samen .
Begrijpelijkerwijs volgt het Parlement altijd nauwlettend de manier waarop de Europese Unie de mensenrechten en democratisering wereldwijd ondersteunt .
Dat geldt ook voor de 100 miljoen euro die beschikbaar is uit hoofde van het Europese initiatief voor democratie en mensenrechten .
Ook ik heb grote belangstelling voor dit initiatief .
De afgelopen jaren is er veel veranderd , niet in het minst door het aannemen van twee verordeningen in 1999 inzake de mensenrechten .
De Commissie is voornemens om in de eerste helft van dit jaar een mededeling op te stellen waarin de beleidsstrategie op dit gebied wordt uiteengezet .
Hierin zal ook aandacht worden gegeven aan het officiële management van onze programma ' s inzake de mensenrechten en democratisering .
Het Parlement heeft de vorige Commissie verzocht om de deelname van de Europese Unie in de afgelopen jaren te evalueren aan waarnemingsmissies tijdens verkiezingen - de ervaringen op dat vlak kunnen het best omschreven worden als " gemengd " .
Naar aanleiding van dit verzoek , en vanwege het als gevolg van de nieuwe verordeningen veranderde wettelijke en budgettaire kader is de Commissie van plan om nog vóór Pasen een mededeling op te stellen met daarin voorstellen voor het rationaliseren en verbeteren van onze activiteiten op het gebied van waarneming en ondersteuning bij verkiezingen .
Ik weet dat dit Huis speciale belangstelling voor dit onderwerp heeft .
Ontegenzeggelijk gaan we een druk halfjaar tegemoet en ik hoop dat we in deze periode iets zullen bereiken .
Ik verheug me op de samenwerking met de geachte afgevaardigden en met het Portugese voorzitterschap dat ik bij deze wil feliciteren met het voorgestelde programma .
Ik zie ernaar uit om gezamenlijk de gestelde doelen te realiseren .
( Applaus ) Mevrouw de Voorzitter , mijnheer de voorzitter van de Raad , commissaris Patten , geachte collega ' s , zowel de voorzitter van de Raad als commissaris Patten hebben het over de noodzaak van een goede samenwerking tussen de instellingen gehad .
Ik wil dat zeer nadrukkelijk beamen en kan namens onze Fractie van de Europese Volkspartij ( Christendemocraten ) en Europese democraten zeggen dat we een zo nauw mogelijke samenwerking met het voorzitterschap nastreven .
Met de Commissie hebben wij die samenwerking over het algemeen , en de goede contacten zijn er nu ook .
Ik hoop dat we deze goede contacten en nauwe samenwerking in de zes maanden die het Portugese voorzitterschap duurt zullen blijven onderhouden , zodat we aan het einde van de rit van een gezamenlijk succes kunnen spreken .
Want als u als voorzitterschap een succes behaalt , is dat een succes voor ons allen , het succes van Europa .
Daarom hoop ik dat wij goed en nauw zullen samenwerken .
Mijnheer de voorzitter van de Raad , dit is de tweede keer dat Portugal het voorzitterschap waarneemt .
Wij hebben het volste vertrouwen in u , maar weest u wel ambitieus .
Het grootste project dat u tijdens uw voorzitterschap zult aanvatten , is de intergouvernementele conferentie .
Wij willen u met nadruk aanmoedigen alles in het werk te stellen om meer voor elkaar te krijgen dan de drie zogenaamde restjes van Amsterdam , de left-overs , en met een ambitieuzer programma voor de dag te komen .
Wij hopen dat u tijdens uw voorzitterschap de voorstellen zult willen doen waartoe de Top van Helsinki u uitdrukkelijk heeft gemachtigd , zodat we deze drie thema ' s , deze drie restjes van Amsterdam overstijgen , want die drie punten alleen zullen niet volstaan om de intergouvernementele conferentie als een succes te bestempelen .
Daartoe willen wij u aanmoedigen .
We moeten die dus overstijgen , en ik hoop dat u gebruik zult maken van uw recht nieuwe voorstellen voor te leggen aan de intergouvernementele conferentie .
Daartoe willen wij u aanmoedigen .
Ik wil nu verder niet op de details ingaan , al is de verleiding groot , want dat hoort thuis in het debat .
Bovendien hebben collega ' s Dimitrakopoulos en Leinen hun verslag ingediend , waarvan wij de algemene strekking ondersteunen .
Ik hoop dus dat u ambitieus zult zijn .
Er is natuurlijk één ding waar wij echt op moeten staan .
De Top van Helsinki heeft het gehad over twee waarnemers namens het Europees Parlement .
Ik zou u in alle vriendelijkheid willen vragen er bij de praktische afwikkeling van de conferentie alles aan te doen om deze twee vertegenwoordigers van het Europees Parlement in de mate van het mogelijke ook als gelijkberechtigde vertegenwoordigers op de conferentie te ontvangen en te zorgen dat zij over de nodige technische middelen en voorzieningen beschikken , zodat het Europees Parlement op gepaste wijze gehoord kan worden op de intergouvernementele conferentie .
Dat vraag ik u in alle vriendelijkheid en oprechtheid .
Wij zullen uw voorzitterschap ook beoordelen op de mate waarin u hieraan gehoor geeft .
Wij willen ook de Commissie bedanken voor de steun van commissievoorzitter Prodi in Helsinki aan de voorstellen van onze Voorzitter Nicole Fontaine voor een ruime opzet van de intergouvernementele conferentie en een gepaste vertegenwoordiging van het Europees Parlement .
Tijdens het Portugese voorzitterschap zullen de onderhandelingen met de zes kandidaat-lidstaten worden hervat : vijf landen uit Midden-Europa en Cyprus .
Wij als Fractie van de Europese Volkspartij ( Christendemocraten ) en Europese democraten hebben altijd geëist dat Midden-Europa als een geheel wordt behandeld , en wij hopen dat er bij de onderhandelingen , die erg moeilijk zullen zijn , in de komende maanden vooruitgang geboekt wordt .
De binnenlandse veiligheid is natuurlijk op zich al een belangrijk thema , maar is dat des te meer omdat het verband houdt met de mate waarin de burgers van de Unie de uitbreiding zullen accepteren .
Daarom willen wij u ook vragen de binnenlandse veiligheid van het Europese continent hoog op de agenda te plaatsen .
U heeft een korte opmerking over Turkije gemaakt .
Het Europees Parlement heeft de kandidatuur van Turkije , waartoe in Helsinki is besloten , voor kennisgeving aangenomen .
Maar wij vragen u bij de concrete invulling van de betrekkingen met Turkije dezelfde maatstaven te hanteren als bij de landen van Midden-Europa .
Om een voorbeeld te noemen : als wij verlangen dat de Hongaarse minderheid in Slowakije en Roemenië haar identiteit kan bewaren , dan verwachten wij hetzelfde van Turkije in de Koerdische kwestie .
Op dit punt willen wij vooruitgang zien , zodat ook de identiteit van etnische minderheden in Turkije gewaarborgd wordt , en wij vragen u daarvoor de gepaste initiatieven te ontplooien .
( Levendig applaus ) Wat betreft Rusland : er is behoefte aan stabiliteit op het Europese continent .
De veiligheid van ons continent zal in grote mate afhangen van de stabiliteit van Rusland .
Dat mag er echter niet toe leiden dat wij onze mond houden over bepaalde gebeurtenissen .
Mijnheer de voorzitter van de Raad , wij hebben de plicht onze stem luid te verheffen over wat zich momenteel in Tsjetsjenië afspeelt , en Rusland te waarschuwen dat het zich , als het zo doorgaat , van de Europese waarden van menselijke waardigheid en mensenrechten verwijdert .
Weest u niet te diplomatisch als u de mensenrechten in Tsjetsjenië met Rusland bespreekt .
Wij moeten onze stem verheffen .
Commissaris Patten heeft het met recht over het Middellandse-Zeegebied gehad .
Onze fractie is het eens met de stelling dat de betrekkingen met het Middellandse-Zeegebied , alsook de situatie in Noord-Afrika en in het Midden-Oosten net zo belangrijk zijn voor de Europese Unie als de ontwikkelingen in Midden- en Oost-Europa .
Het Middellandse-Zeegebied staat hoog op onze agenda , en wij willen een dialoog tussen culturen .
Maar tevens vragen wij u niet al te overhaast te werk te gaan bij het naar Brussel uitnodigen van bepaalde persoonlijkheden uit het Middellandse-Zeegebied .
We moeten ons afvragen of zo ' n uitnodiging niet beter op haar plaats zou zijn aan het einde van het vredesproces .
Ik wil daar nu echter niet dieper op ingaan .
Een opmerking ter afsluiting : wij hebben met vreugde vernomen dat u ook over het statuut van de parlementsleden heeft gesproken .
Het Parlement heeft een voorstel gedaan dat weliswaar niet van onze fractie komt , maar van collega Rothley .
Wij staan er niettemin nadrukkelijk achter .
Wij willen een billijke en eenvormige status voor alle leden van het Europees Parlement .
Daarmee willen wij hun ambt beschermen - ik ben erg ingenomen met wat u hierover te zeggen had - , maar het moet een eenvormig statuut zijn dat alle leden van het Europees Parlement over een kam scheert .
Als u dat net als de overige programmapunten in gang zet , als u succes boekt - wat wij u toewensen , dit staat los van partijpolitiek - , dan is dat een succes voor Europa en voor ons allen , voor de stabiliteit , de veiligheid en de democratie op ons continent .
In deze zin wens ik u veel succes toe namens onze Fractie van de Europese Volkspartij ( Christendemocraten ) en Europese democraten .
( Applaus ) Mevrouw de Voorzitter , mijnheer Gama , fungerend voorzitter van de Raad , mijnheer de commissaris , waarde collega ' s , namens de socialistische fractie heet ik u van harte welkom .
Tevens feliciteer ik u met uw betoog en de uiteenzetting van het activiteitenprogramma van het Portugese voorzitterschap .
Wij , van onze kant , beschouwen de samenwerking met de Raad , en uiteraard met de Commissie , maar in dit concrete geval met de Raad , niet uitsluitend als een samenwerking die door institutionele vereisten wordt ingegeven .
Onze bereidheid tot samenwerking vloeit zeker ook voort uit het feit dat wij de inhoud van het activiteitenprogramma van het Portugese voorzitterschap ten volle onderschrijven .
Het voorgestelde programma geeft ons inziens een evenwichtig en ambitieus beeld van hoe de Europese Unie eruit moet zien , als zij althans een afdoend antwoord wil bieden op de uitdagingen die haar te wachten staan .
Het pleit voor een consolidatie van de externe dimensie op grond van een beleid met ingebouwde strategische visie dat oog heeft voor diverse plaatsen en regio ' s van de hele wereld .
Er wordt niet alleen bijzondere aandacht besteed aan de ontwikkelingen in Latijns-Amerika en Mercosur , maar ook de uitbreiding en de noodzaak om het buitenlands en veiligheidsbeleid van de Europese Unie zelf uit te diepen , worden hoog op de agenda geplaatst .
Het programma van het voorzitterschap overstijgt echter deze duidelijk aanwezige visie .
Het heeft immers ook oog voor de problemen van de Europeanen , de problemen van de landen die deel uitmaken van de Europese Unie .
In dit opzicht neemt de verwezenlijking van een ruimte van vrijheid , veiligheid en rechtvaardigheid een belangrijke plaats in .
De burger staat centraal daar waar het gaat om de voedselveiligheid , de bescherming van de rechten van de consument en de aandacht voor het milieu .
Dit alles wordt gezien in het kader van een duurzame , zelfgenoegzame ontwikkeling die geen hulp van buitenaf behoeft .
Mijnheer de minister , van al deze aspecten is er één waarmee wij bijzonder ingenomen zijn .
Het verheugt ons namelijk ten zeerste dat de sociale problemen en de werkgelegenheid voor het Portugese voorzitterschap prioritaire aandachtspunten zijn .
Het Portugese voorzitterschap heeft zich in zijn programma niet tot de erfenis van de vorige Raden beperkt .
Het heeft keuzes gemaakt en het heeft zijn persoonlijke stempel op de agenda gedrukt .
Een stempel die voor ons , socialisten , en ongetwijfeld voor de meerderheid van de afgevaardigden van dit Huis , bijzonder belangrijk is .
Het komt er immers niet enkel op aan de Europese Unie om te vormen tot een dynamische en competitieve ruimte op wereldvlak ; wij moeten eveneens trouw blijven aan de cultuurwaarden die aan de Unie ten grondslag liggen .
Wij moeten met andere woorden ijveren voor een Europees sociaal model .
Dit streven naar een stevige concurrentiepositie gebaseerd op vernieuwing en kennis dat het begin van dit nieuwe millennium kenmerkt , is wellicht het beste eerbewijs aan de oprichters van Europa en het solidariteitsproces van de Europese Unie .
Ik heb met genoegen vastgesteld dat de manier waarop het document afgelopen week door de voorzitter van de Raad werd gepresenteerd en de wijze waarop het is opgesteld , doen vermoeden dat dit aspect misschien niet enkel als een aandachtspunt van het voorzitterschap moet worden beschouwd , maar eerder als een doelstelling die de Europese Unie ook in de toekomst zal blijven nastreven .
Daarom feliciteren wij het voorzitterschap met de keuze van deze prioriteit en verlenen wij onze medewerking aan de uitdieping ervan .
Op deze manier zullen we eindelijk de daad bij het woord kunnen voegen .
Het tweede punt houdt verband met de intergouvernementele conferentie .
Mijnheer Poetering heeft er ook reeds naar verwezen .
De conclusies van de Raad van Helsinki hebben het Europees Parlement diep ontgoocheld .
Onze ontgoocheling heeft zowel betrekking op de houding van de Raad jegens dit Parlement als op de agenda .
Het Europees Parlement weigert bij de herziening van het Verdrag in de rol van waarnemer van de werkzaamheden van de intergouvernementele conferentie te worden geduwd .
Ook wij houden er een mening op na , ook wij doen ons werk en ook wij hebben ervaring .
En wij willen onze ervaring aanwenden om mee te werken aan de verdere ontwikkeling en uitdieping van Europa en de Europese Unie .
Wat de agenda , wat de inhoud betreft , gaat het heus niet om een bevlieging of een idee-fixe van het Europees Parlement .
Wij zijn van oordeel dat wij niet om de haverklap een IGC kunnen houden en dat zich op dit moment een uitstekende gelegenheid aanbiedt om een aantal onderwerpen - niet alle onderwerpen , niet de hele hervorming , maar een aantal punten - in de agenda op te nemen .
Ik denk dan aan thema ' s als het defensiebeleid , de rechten van de burger , die misschien afzonderlijk in de overeenkomst betreffende het handvest van de grondrechten zullen worden behandeld , de aanstelling van een Europese openbare aanklager en andere minder belangrijke punten die niet in detail moeten worden besproken .
Daarom stemt het mij blij dat het voorzitterschap in zijn verklaring van een substantiële agenda spreekt .
Het maakt niet uit of we het over een substantiële of globale agenda of over een agenda met meer punten hebben .
Wat wij met genoegen vaststellen , is dat het Portugese voorzitterschap bereid is om in alle ernst en zonder valse beloften , zoals de minister heeft gezegd , samen met het Europees Parlement de overige regeringen ertoe over te halen de agenda uit te breiden .
Wij mogen het Portugese voorzitterschap hierin niet alleen laten .
Elk van ons heeft de verantwoordelijkheid om in zijn eigen land en bij zijn collega ' s van de nationale parlementen stappen te ondernemen om de overige regeringen voor deze zaak te winnen , zodat op dit vlak een consensus kan worden bereikt .
Mijnheer de minister , ik zou u in verband hiermee willen vragen of het Portugese voorzitterschap voornemens is om reeds tijdens de buitengewone Europese Raad van Lissabon een voorstel voor de agenda van de aanstaande IGC in te dienen indien de nodige vooruitgang wordt geboekt en dit Europees Parlement zijn advies tijdig uitbrengt zodat de IGC op 14 februari van start kan gaan .
Mijnheer de fungerend voorzitter van de Raad , ik wens u veel succes .
Er staat u zeker geen gemakkelijke taak te wachten .
Mijn collega Barón Crespo heeft het ook reeds gezegd , het programma van het Portugese voorzitterschap is bijzonder ambitieus .
Een Portugees dichter schreef echter ooit " wanneer de mens droomt , springt de wereld vooruit " .
Deze grote ambities zullen ons ongetwijfeld in de gelegenheid stellen vorderingen , hoe klein ook , te maken in de richting van een sterkere , meer solidaire en door alle Europese burgers uitgediepte Europese Unie .
Mevrouw de Voorzitter , mijnheer de fungerend voorzitter , mijnheer de commissaris , ik wil graag van de gelegenheid gebruikmaken om namens de Fractie van de Europese Liberale en Democratische Partij het nieuwe voorzitterschap drie suggesties aan de hand te doen .
In de eerste plaats wil ik met betrekking tot de uitbreiding opmerken dat wij de verandering in , zeg maar , de " stemmingsmuziek " en de politieke ambities die samenhangen met het uitbreidingsdebat , van harte toejuichen .
Deze verandering kwam al tot uiting in Helsinki en het is aan dit voorzitterschap om voortgang met dit dossier te maken .
Met betrekking tot de kandidaat-landen waarmee de onderhandelingen al zijn gevorderd , is het duidelijk dat we gaandeweg toekomen aan de meer cruciale en moeilijke onderdelen van het onderhandelingsproces .
Met de landen die in Helsinki onlangs het groene licht hebben gekregen , staan wij aan het begin van dat proces .
In dit verband is het van belang om niet alleen een aantal aspecten te onderkennen die duidelijk via de publieke opinie en debatten naar voren zijn gekomen , maar daar ook adequaat op te reageren .
In sommige kandidaat-landen is er duidelijk sprake van een bepaalde verschuiving in de publieke opinie ten opzichte van het Europese project .
Het is belangrijk dat in ons beleid ook daadwerkelijk wordt ingespeeld op deze constatering .
In sommige gevallen is er sprake van een " wij en zij " mentaliteit en daar moeten we iets aan veranderen .
Het voorzitterschap gaf in de verklaring inzake de doelstellingen voor de komende zes maanden aan dat de gebruikelijke diplomatieke kanalen benut zouden worden om met kandidaat-landen te overleggen over hun standpunten en over de IGC .
Ik zou willen voorstellen om ook de Europese conferentie als methode te gebruiken om een openlijke dialoog met de kandidaat-landen aan te gaan over hun standpunten .
Naar onze mening geeft dit op het hoogste politieke niveau een signaal dat wij de kandidaat-landen als gelijkwaardige partners zien .
Mijn fractie vindt het belangrijk dat wij een Europa creëren op basis van samenwerking en niet op grond van een dictaat .
Die samenwerkingsbasis dient voor alle betrokkenen duidelijk waarneembaar te zijn .
Daarom moeten wij manieren zien te vinden om de kandidaat-landen gaandeweg daadwerkelijk van onze samenwerkingsintentie te overtuigen .
Mijn tweede punt betreft de intergouvernementele conferentie .
Het opstellen van de agenda en het initiëren van de conferentie vallen onder uw verantwoordelijkheid .
Dat is een bijzonder moeilijke , en naar ik vermoed , ondankbare taak .
Het is duidelijk dat de conferentie verplicht is zich te buigen over de left-overs van Amsterdam Dat is weliswaar noodzakelijk , maar het is tegelijkertijd te weinig om daarmee een ambitieuze agenda te vullen .
Wat dat betreft , deel ik dan ook de mening van de andere collega ' s die hier vandaag hebben gesproken .
Van de deur die in Helsinki op slot dreigde te gaan voor die ruimere ambities , was de kille tocht bijna voelbaar .
Maar de conclusies lieten die deur gelukkig nog op een kiertje staan .
Ik zou u dan ook willen vragen , mijnheer de fungerend voorzitter , om uw voet stevig tussen die deur te zetten en een ambitieuzere agenda op te stellen .
Het is van het grootste belang dat wij via de IGC de kans grijpen om weer een beetje bezieling in Europa terug te brengen .
Het is duidelijk dat de huidige opzet van de Verdragen er niet in slaagt om op een zinvolle en toegankelijke manier in te spelen op de ambities van het hedendaagse Europa .
Het huidige Verdrag geeft geen duidelijke en begrijpelijke uitleg over hoe Europa functioneert , althans geen uitleg die voor elk gewoon mens te volgen is .
Die uitleg moet op een betere manier gebeuren en moet impliciet worden verwerkt in de basisdocumenten .
Ik vraag u met klem om dat ook te doen .
Misschien was het in Helsinki nog te vroeg om " ja " te zeggen tegen de eerder genoemde ambitie .
Maar het is op dit moment in ieder geval te vroeg om er al " nee " tegen te zeggen .
Onderzoek die basisdocumenten nog een keer en u bent verzekerd van de steun van dit Huis .
Ik ben erg blij met uw geëngageerdheid op het stuk van een Europa van innovatie en kennis .
Ik zie ernaar uit om aan het debat in dit Huis , onder het Portugese voorzitterschap , deel te nemen .
Samen met de Verenigde Staten hebben wij veel tijd besteed aan de digitale dialoog , momenteel met name op het gebied van privacy en datatransmissie .
Tot definitieve resultaten heeft dit echter nog niet geleid .
Er bestaat een wetgevend forum tussen de Verenigde Staten en dit Huis .
Er vinden regelmatig ontmoetingen plaats tussen de Raad en de Verenigde Staten , maar het scala aan mogelijkheden wordt steeds kleiner en de kans bestaat dat de vertrekkende regering een aantal dossiers zal afsluiten .
Ik dring er bij u dan ook op aan , mijnheer de fungerend voorzitter , om deze kwestie op te pakken en ervoor te zorgen dat de transatlantische digitale dialoog tot specifieke en snelle conclusies leidt .
Op die manier kan worden voorkomen dat deze dialoog wegkwijnt en pas op een later tijdstip weer door de nieuwe Amerikaanse regering op de agenda wordt gezet .
Op dit moment liggen er concrete mogelijkheden en die sluiten naadloos aan bij uw inspanningen voor een Europa van innovatie .
Ga ervoor !
Wij wensen u al het mogelijke succes .
Mijnheer de voorzitter van de Raad , u valt in uw voorzitterschapsperiode een bijzondere verantwoordelijkheid ten deel .
U moet namelijk een voor de toekomst van Europa cruciale intergouvernementele conferentie organiseren .
U zult overigens ook een conferentie voorzitten over de werkgelegenheid en de economische en sociale samenhang .
Het moge voor iedereen duidelijk zijn hoe belangrijk ook deze conferentie is .
Ik zal straks op dit tweede punt ingaan .
Wat de intergouvernementele conferentie betreft , wil ik u het standpunt van mijn fractie en onze voorstellen niet onthouden .
Verschillende sprekers hebben hier terecht benadrukt dat de Top van Helsinki inhoudelijk tekort is geschoten .
Een dergelijke krappe agenda is voor ons niet acceptabel .
Wij hopen dat tenminste vier concrete punten op de agenda worden gezet : de rechtspositie van het handvest van de grondrechten en de gevolgen die dit handvest voor de burgers zal hebben ; de nauwere samenwerking , die wij als zeer belangrijk beschouwen ; de geleidelijke integratie in de communautaire pijler van het buitenlands en veiligheidsbeleid , met bijzondere nadruk op het voorkomen van conflicten en tenslotte de herziening van het verouderde Euratom-Verdrag .
De doelstellingen van dit Verdrag moeten bijgesteld worden .
Verder moet dit Verdrag in dat over de Unie worden opgenomen .
De beperkingen van de intergouvernementele werkwijze zijn al lange tijd geleden duidelijk aan het licht gekomen .
Dit geldt met name voor de unanimiteitsregel .
De Raad heeft ten onrechte besloten de werkwijze ongewijzigd te laten .
Dit stelt ons teleur .
Als de Raad aannemelijk wil maken dat we streven naar een meer democratische en sterkere Unie , dan zal hij het Europees Parlement en de nationale parlementen zoveel mogelijk bij de werkzaamheden moeten betrekken .
Het Europees Parlement moet daarbij als gelijkwaardig aan de Commissie worden beschouwd .
Het zijn immers allebei instellingen met een communautaire visie .
Het zou daarom niet meer dan logisch zijn dat het Parlement een instemmingsprocedure krijgt aan het eind van de onderhandelingen .
Als dit niet gebeurt vrees ik , net als andere collega ' s , dat de kloof tussen de publieke opinie en de Europese instellingen groter zal worden .
In Seattle heeft er zich een belangrijke ontwikkeling voorgedaan .
Er is vanuit de burgermaatschappij een fel verzet tegen de WTO op gang gekomen .
Men begrijpt niet goed hoe deze instelling functioneert , en daarom wordt de WTO als een gevaar voor de gehele maatschappij beschouwd .
Ik zou het persoonlijk zeer betreuren als het met de Europese Unie dezelfde kant opgaat .
Binnenkort reist u de hoofdsteden af om uw collega ' s te overtuigen van het nut van een bredere agenda en een veranderde werkwijze .
Wij zullen de resultaten hiervan afwachten , alvorens we ons uitspreken over de toekomst van deze intergouvernementele conferentie .
Ik wil tenslotte een punt bespreken dat mijns inziens onvoldoende is benadrukt .
De intergouvernementele conferentie mag niet mislukken , omdat anders de Europese Unie definitief geblokkeerd raakt .
Ik denk hierbij aan een vraagstuk dat ons met name aan het hart gaat , namelijk dat van de belastingen .
Op het punt van de milieuheffingen hebben we al jaren geen knopen meer doorgehakt , omdat de unanimiteitsregel ons dat verhindert .
Dit brengt mij op het tweede punt van mijn betoog .
Dit type belasting is namelijk ook goed voor de werkgelegenheid .
In verband met de werkgelegenheidstop wordt gesproken over innovatie en iedereen staat hier positief tegenover .
Echter , hoewel deze innovatie het concurrentievermogen overduidelijk ten goede komt , mogen we de weinig glansrijke en verontrustende werkelijkheid niet verhullen .
Innovatie speelt zeker een belangrijke rol , maar verbetering van de concurrentiepositie gaat in sommige gevallen ten koste van de arbeidsomstandigheden in Europa .
De risico ' s nemen toe , het milieu wordt zwaarder belast en stress wordt een algemeen verschijnsel .
Dit zijn geen loze kreten .
Uit een recent verslag van de Europese stichting van Dublin blijkt dat de arbeidsomstandigheden voor veel werknemers slecht zijn of verslechteren .
Het Europees Milieuagentschap heeft in zijn verslag van 1999 geconstateerd dat er bij elf van de twaalf onderzochte milieufactoren sprake is van achteruitgang of op zijn hoogst stabilisering .
De schipbreuk van de olietanker Erika heeft overigens bevestigd dat de aandacht voor het concurrentievermogen in een bepaalde bedrijfstak ten koste kan gaan van de werkomstandigheden , de risico ' s kan vergroten en een ernstige bedreiging kan vormen voor het milieu .
Daarom wordt het denk ik tijd dat een aantal huidige paradigma ' s herzien wordt .
Ik betreur het dat dit niet duidelijk in uw document naar voren komt .
Ik denk bijvoorbeeld dat innovatie niet alleen hoeft te leiden tot een verhoogde arbeidsproductiviteit , maar ook kan bijdragen aan een beter gebruik van schaarse en niet-hernieuwbare hulpbronnen .
Dit is absoluut de beste manier om een duurzame ontwikkeling te bewerkstelligen , maar ook om in de toekomst stabielere , veiligere , minder stressvolle en meerbelovende banen te creëren .
Dit brengt ons weer terug bij het uitgangspunt van mijn betoog .
We kunnen alleen aan deze uitdaging het hoofd bieden als we de Europese instellingen anders laten functioneren .
Dit moet dus echt onze doelstelling zijn .
Mevrouw de Voorzitter , mijnheer de fungerend voorzitter van de Raad , ik heet het Portugese voorzitterschap hierbij van harte welkom en verzeker u dat wij op de voet zullen volgen hoe dit voorzitterschap de voornaamste kwesties en zijn prioriteiten erdoor zal loodsen .
Deze gaan van de uitbreiding tot de herziening van de Verdragen , van de toekomst van de Overeenkomst van Lomé tot de Europa-Afrika-top , van de werkgelegenheidsproblemen tot de tweede en derde pijler-problematiek .
De drijfveer hierachter is dat we ons zorgen maken over een aantal van deze onderwerpen , of althans de wijze waarop zij worden aangepakt .
Dit geldt met name voor de uitbreiding .
Hoewel wij hier geen principiële bezwaren tegen hebben , vinden wij het onverantwoord dat met dit proces een aanvang wordt gemaakt zonder dat er eerst een grondige analyse is gemaakt van de diverse gevolgen ervan en de wijze waarop die kunnen worden voorkomen .
Daar komt nog eens bij dat wij ons extra zorgen maken over het feit dat Turkije als kandidaat-land wordt beschouwd .
De Turkse regering weigert immers halsstarrig een afdoende oplossing voor de Koerdische kwestie te zoeken en een einde aan de bezetting van Cyprus te maken .
Ook de herziening van het Verdrag baart ons ernstige zorgen .
Onze twijfels hebben niet zozeer betrekking op de al dan niet effectieve aanpassing van de Verdragen aan de uitbreiding .
Wat wij vrezen , is dat men onder voorwendsel van de uitbreiding in de verleiding zal komen een onvergeeflijke misstap te begaan door voor de Europese Unie politieke bestuurslichamen in het leven te roepen .
Wat Afrika betreft , vervult de hier niet door het voorzitterschap bevestigde aankondiging om de deur naar een Europees-Afrikaanse top opnieuw open te zetten ons met voldoening , maar ook met een zekere bezorgdheid .
Voldoening omdat wij steeds de noodzaak en het nut van zulk een bijeenkomst hebben bepleit , vooral met het oog op de totstandbrenging van een doelmatige samenwerking tussen beide continenten in een aangepast kader .
En ook omdat wij er altijd al op gehamerd hebben dat onverwijld de nodige stappen moeten worden ondernomen om deze doelstelling te kunnen verwezenlijken .
Anderzijds zijn wij ook enigszins bezorgd omdat ons bitter weinig tijd rest .
De top is immers gepland voor de maand april .
De voorbereiding van de bijeenkomst zal hierdoor ongetwijfeld in het gedrang komen .
Het is overigens nog maar de vraag of de top gezien deze omstandigheden überhaupt nog doorgaat .
In dit opzicht hebben wij nota genomen van de verklaring die het voorzitterschap onlangs over Angola heeft afgelegd .
Hoewel deze verklaring wat laat kwam , zijn wij van oordeel dat de voorstellen de goede richting uitgaan .
Nochtans hadden wij een scherpere veroordeling van UNITA verwacht , in de lijn van het door dit Parlement en de paritaire vergadering aangenomen standpunt .
Het is immers bewezen dat die organisatie grotendeels verantwoordelijk is voor de dramatische situatie waarin het land verkeert .
Er is echter nog een ander punt dat ons minstens evenveel of zelfs nog meer zorgen baart dan de wijze waarop een aantal prioriteiten voor het komende semester zal worden aangepakt .
Namelijk het feit dat een aantal wezenlijke vraagstukken op de agenda van het Portugese voorzitterschap ontbreken .
De economische en sociale samenhang is in de vergeethoek geraakt en is op communautair niveau als het ware taboe .
Wij moeten vaststellen dat ook het Portugese voorzitterschap niet specifiek ingaat op de bevordering van de samenhang , ofschoon dit voorzitterschap een van de minst ontwikkelde landen vertegenwoordigt .
De lage opkomst tijdens de recente verkiezingen voor het Europees Parlement duidt op een serieus democratisch tekort en toont aan dat de burger zich niet vereenzelvigt met de heersende neoliberale tendensen .
Ondanks deze situatie , en ofschoon wij aan de vooravond van de herziening van de Verdragen staan , zijn er geen institutionele hervormingen gepland om deze gebreken te verhelpen .
Integendeel , er wordt halsstarrig vastgehouden aan de genoemde tendensen zonder dat bijvoorbeeld de werkloosheid op adequate wijze wordt bestreden of de werkgelegenheid wordt bevorderd , terwijl dit toch juist de problemen zijn die de burger bezighouden .
De aanstaande buitengewone top waar dit thema met veel bombast zal worden besproken , zal onze twijfels niet wegnemen .
Het is niet de eerste maal dat er een bijeenkomst over de werkgelegenheid wordt georganiseerd , maar desondanks heeft niemand zich bereid getoond om de huidige monetaristische beleidskoers om te gooien .
Bovendien zijn de voorgestelde doelstellingen en termijnen zo vaag en de ambities van het programma daarentegen zo groot dat het document meer weg heeft van een rookgordijn dan van een serieuze intentieverklaring die tot doel heeft de communautaire status-quo ingrijpend te wijzigen .
Mijnheer de fungerend voorzitter van de Raad , vandaag zijn wij in de gelegenheid gesteld het voorgestelde programma en de beoogde doelstellingen te analyseren .
In juli daarentegen zullen wij het Portugese voorzitterschap aan een definitieve en nauwkeurige evaluatie kunnen onderwerpen .
En wij zullen zeker niet nalaten dat te doen .
Mevrouw de Voorzitter , mijnheer de minister en fungerend voorzitter van de Raad , mijnheer de commissaris , waarde collega ' s , het feit dat het voorzitterschap bij toerbeurt wordt uitgeoefend is een van de meest karakteristieke eigenschappen van de Europese Unie .
Het is alsof wij elk halfjaar voor een nieuw begin staan en toch blijven wij , niet meer , maar ook niet minder , indachtig aan de oorspronkelijke geest , die onveranderbaar blijft .
De ideeën die ons tot hier hebben gebracht en ons in de gelegenheid hebben gesteld vorm te geven aan iets wat vijftig jaar geleden ondenkbaar leek , zijn in wezen dezelfde basisideeën - het heeft geen zin dat we er andere trachten te verzinnen - als die welke de huidige en toekomstige lidstaten van Europa nog veel verder zullen brengen .
Het is een feit dat het gevoel van telkens opnieuw te beginnen niet meer dan een illusie is .
De continuïteit van de dossiers is nu eenmaal niet verenigbaar met een achtereenvolgende reeks Europa ' s die om de zes maanden van gedaante veranderen .
Anderzijds werkt dit mechanisme vernieuwend aangezien het nieuwe werkwijzen mogelijk maakt en ons voortdurend herinnert aan wat wij zijn : een Europa opgevat als een partnerschap van staten , een Europa van naties .
Ik hoop dat de verwachtingen van de Portugese regering werkelijkheid worden .
Ik denk dan onder meer aan de creatieve en duurzame versmelting van de processen van Luxemburg , Cardiff en Keulen , de betrekkingen met Afrika , de vooruitgang op het gebied van de innovatieve dossiers - informatiemaatschappij en digitale televisie - en de aandacht voor de ultraperifere regio ' s .
Ik ben van oordeel dat wij in de toekomst over het algemeen veel verder moeten gaan in de versterking van de economische en sociale samenhang .
Het betreft hier immers een van de basisdoelstellingen van de Verdragen die nog lang niet is bereikt en waar de kandidaat-landen op rekenen .
Wij raden aan om bij de opstarting van de intergouvernementele conferentie de nodige voorzichtigheid en zin voor realiteit aan de dag te leggen .
Het thema dat momenteel in Europa ter discussie staat , is dat van de inspraak : de effectieve inspraak van de volkeren in lijn met de werkelijke gevoelens van de respectieve publieke opinies .
Er is reeds meermaals gewezen op de lage opkomst tijdens de Europese verkiezingen .
Dit probleem doet geen afbreuk aan de legitimiteit van dit Parlement , maar het leert ons wel dat wij vanuit democratisch oogpunt de nodige bescheidenheid aan de dag moeten leggen en onze impulsen om de aard van de Unie of de structuur en het evenwicht van de Verdragen te wijzigen , moeten intomen ; ik stel voor dat wij in plaats van alles te hervormen verbeteringen aanbrengen in datgene wat we reeds hebben en zijn .
We kunnen hier ter plekke beginnen , in dit Huis , door eens grondig na te denken over de wijze waarop wij discussiëren , stemmen , informatie doorgeven , ons uitdrukken en omgaan met onze collega ' s van de nationale parlementen .
Ook hier is bescheidenheid op zijn plaats .
Daarom kan ik niet instemmen met iets waarover momenteel geruchten de ronde doen .
Er wordt beweerd dat dit Parlement overweegt zijn advies uit te stellen omdat het een onvolwaardig statuut krijgt toegewezen .
Dat zou volkomen onverantwoord zijn , temeer daar het probleem elders ligt .
Aangezien het om de herziening van de Verdragen gaat , ligt het probleem eerder bij het gebrek aan inspraak van de nationale parlementen .
Op dit gebied volgen wij dan ook met veel belangstelling de in het programma van het voorzitterschap vervatte richtsnoeren .
De kwestie is dat slechts twee waarnemers van de twee belangrijkste politieke fracties worden toegelaten in plaats van één waarnemer van elke vertegenwoordigde fractie .
Om het probleem van de inspraak op te lossen moet men de inspraak uitbreiden .
Het heeft geen zin méér van hetzelfde te willen .
Ik wil mijn betoog niet beëindigen zonder de twee volgende bedenkingen te uiten die betrekking hebben op recente gebeurtenissen .
Ik spreek nu van Portugees tot Portugees .
Dit is geen kritiek , het is eerder de uitdrukking van een onvermijdelijk gebrek aan overeenstemming .
Ten eerste kan ik onmogelijk akkoord gaan met de beslissing om het aan Indonesië opgelegde wapenembargo niet langer te verlengen .
Dit is een ongelukkige en volkomen onjuiste beslissing .
Het lijkt wel alsof wij de doden die nog steeds in Oost-Timor worden opgegraven , de aanhoudende destabiliserende factoren en de cynische dubbelzinnigheid van de Indonesische militaire autoriteiten al vergeten zijn .
Datgene wat wij steeds gekritiseerd hebben , is werkelijkheid geworden : de absolute fragiliteit van een op termijn genomen beslissing die niet aan duidelijke voorwaarden is verbonden .
Ik kan mij evenmin vinden in de recente verklaring over Angola .
Ook de op dit vlak genomen beslissing laat te wensen over .
Ze is partijdig , onevenwichtig en draagt geenszins bij aan een oplossing voor dit tragische conflict dat reeds zolang aansleept .
De houding die UNITA de laatste jaren heeft aangenomen , verdient uiteraard onze afkeuring , maar dat rechtvaardigt niet dat men het oorlogspad opgaat , dat geen gehoor wordt gegeven aan de ernstige aanklachten in verband met de duistere economische oorlogspraktijken van de Angolese staat , dat men voor een bepaalde groep partij kiest , dat men toeziet hoe de hulpbronnen worden geplunderd of hiertoe zelfs zijn medewerking verleent ten koste van een volk dat reeds tientallen jaren in oorlogstoestand verkeert en dat men de kritiek in verband met de onaanvaardbare partijdigheid van de externe waarnemers naast zich neerlegt .
Met betrekking tot Angola is er maar één doelstelling mogelijk : vrede .
Deze doelstelling kan enkel worden bereikt met pacifistische middelen .
Ook hier is geen keuze mogelijk .
De enige uitweg is het humanitaire radicalisme .
Gezien het lijden dat zij hun bevolking aandoen , heeft geen van de Angolese oorlogvoerende partijen gelijk .
Dat gaat zo niet langer !
Los van de noodzakelijke zijsprong die ik hier heb gemaakt , wens ik het Portugese voorzitterschap veel succes toe .
Mijnheer Gama , het doet ons genoegen dat het nieuwe millennium door uw voorzitterschap wordt ingeluid .
Met het oog op de huidige gebeurtenissen in Timor en Macao kondigt u immers in Brussel aan dat Europa niet langer dezelfde rol speelt als in het verleden .
In de belangrijke periode die is aangebroken krijgt u de kans een rol te spelen die u niet zal misstaan .
Uw naamgenoot Vasco da Gama was immers ook een ontdekker .
U gaat de komende IGC richting geven .
Allereerst moet er nog een oplossing worden gevonden voor een aantal vraagstukken , zoals de samenwerkingsovereenkomst met Zuid-Afrika en de speciale overeenkomst inzake wijn .
Dranken als port , ouzo , grappa en sherry worden illegaal door Zuid-Afrika nagemaakt .
Dit land komt zijn afspraken kort gezegd niet na .
Wat bent u van plan hieraan te doen ?
Een ander vraagstuk is dat van de euro : de euro dient als gemeenschappelijke munteenheid .
Waarom zouden we een goed functionerende situatie veranderen ?
Wat de BTW betreft is besloten de overgangsperiode te handhaven .
Waarom doen we niet hetzelfde met de euro ?
Er dienen zich ook belangrijke kwesties aan , zoals de sociale top over de werkgelegenheid in maart aanstaande .
Wachten we op een godswonder of pakken we de problemen met de veel te ver doorgevoerde mondialisering , immigratie en belastingheffing aan ?
Verder wordt er binnenkort weer een IGC gehouden .
We houden ons hart vast voor de resultaten die deze conferentie zal opleveren .
Sommigen willen dat de Unie de fout begaat een Europese openbare aanklager te benoemen .
U moet het recht laten zegevieren .
In uw land bevindt zich momenteel Sid Ahmed Rezala , de moordenaar die de Fransen hebben laten vertrekken en die door Spanje in vrijheid is gesteld .
We zullen zien wat u met betrekking tot deze moordenaar beslist .
Tenslotte is er het vraagstuk van de uitbreiding naar het Oosten .
Uw land bevindt zich aan de westelijke rand van de Unie .
Tot waar zal deze Unie zich in het Oosten uitstrekken ?
Tot de Iraanse grens of tot de Kaukasus ?
Reikt de Unie straks van Lissabon tot Moskou ?
Mijnheer Gama , u moet op al deze punten de juiste vragen stellen .
We zullen wel zien of uw Franse socialistische vrienden vervolgens de juiste antwoorden geven .
Mevrouw de Voorzitter , nu hebben wij een tijdschema voor meer Unie , maar wat we nodig hebben , is een tijdschema voor meer democratie .
Op 10 februari zal Portugal de agenda voor de intergouvernementele conferentie voorleggen .
Op 14 februari gaat deze van start .
Op 24 februari komen de ministers van Buitenlandse Zaken bijeen en daarna komen ze elke maand bijeen om tenminste vijf belangrijke thema ' s te bespreken .
Ten eerste , het thema van de meerderheidsbesluiten .
Op hoeveel van de 65 gebieden , waar nu unanimiteit geldt , zullen in de toekomst meerderheidsbesluiten worden genomen , waardoor ministers en ambtenaren achter gesloten deuren in Brussel de democratie in onze lidstaten kunnen wegstemmen ?
Ten tweede , de samenstelling van de Commissie .
Er zal ook in de toekomst nog steeds een commissaris per land zijn , maar de kleine landen zullen meestal een onbelangrijke portefeuille krijgen .
Ten derde , de stemmenweging in de Raad , de samenstelling van het Parlement en van het Hof .
De vijf grootste landen krijgen misschien 25 % stemmen meer in de Raad , ook al verliezen alle lidstaten door de uitbreiding evenveel stemmen .
Ten vierde , een versterking van de samenwerking .
Portugal en andere federalistische landen dringen erop aan dat een meerderheid van landen de samenwerking uitdiept , ook al zijn sommige lidstaten daar geen voorstander van en houdt dit in werkelijkheid een afschaffing van het vetorecht voor belangrijke zaken in .
Ten vijfde , de samenwerking op juridisch gebied die alles zal omvatten wat de lidstaten voorstellen .
Op de agenda voor de top van Porto in juni zullen de in Helsinki genomen beslissingen aangevuld kunnen worden .
Dit alles zal leiden tot een nieuw Unieverdrag dat het Verdrag van Amsterdam uiterlijk in 2003 moet vervangen .
Het is de bedoeling dit Verdrag op 8 december van dit jaar in Nice - het Engelse nice is hier echter nauwelijks van toepassing - goed te keuren , tenzij de kiezers er anders over beslissen .
Mijn fractie in het Parlement , de Fractie voor een Europa van Democratie en Diversiteit alsook de interfractiewerkgroep met gelijkgestemde collega ' s , die SOS Democratie heet , roepen de kiezers op hun stem in die zin te laten horen .
SOS Democratie is wat we nodig hebben in plaats van meer bureaucratie in Brussel .
Mijnheer de Voorzitter , om te beginnen wil ik de voorzitter van de Raad hartelijk danken voor zijn kernbetoog , vooral in verband met zijn opmerkingen over de deelname van het Europees Parlement .
Hij staat zonder twijfel voor een zware opdracht , maar hij zal nauwelijks de vruchten van zijn arbeid kunnen plukken , iets wat inherent schijnt te zijn aan het voorzitterschap .
Als ik mij enkel beperk tot de intergouvernementele conferentie , blijkt alleen al uit de discussie over de omvang van de agenda welke verschillen van opvatting tussen de lidstaten heersen .
Op het gevaar af dat ik in herhalingen verval , en in de wetenschap dat ik mij in dat geval tot een meerderheid binnen dit Parlement mag rekenen , blijf ik erbij dat ik de bescheidenheid van de Raad van Helsinki op zijn plaats vind .
Wij hebben toch allemaal gezien dat we voor Amsterdam uitgerekend die thema ' s die nu de kern moeten gaan uitmaken van de intergouvernementele conferentie , steeds voor ons uit hebben geschoven en uiteindelijk hebben laten liggen .
Het verlanglijstje van het Europees Parlement bevat ongetwijfeld een aantal belangrijke kwesties .
Maar die moeten we pas gaan aanpakken als we klaar zijn met de left-overs , in plaats van het risico te lopen dat we de thema ' s die het belangrijkst zijn voor de uitbreiding uit tijdgebrek opnieuw laten liggen .
Als die noten eenmaal gekraakt zijn , kunnen we nog altijd aan de andere thema ' s beginnen .
Visionairs die tempo belangrijker vinden dan een grondige aanpak , baren mij zorgen .
Mijnheer de Voorzitter , mijnheer de minister en fungerend voorzitter van de Raad , ik groet u vriendelijk , heren commissarissen , waarde collega ' s , volgens het toerbeurtsysteem komt het voorzitterschap dit halfjaar aan Portugal toe .
Dit mechanisme garandeert dat elke lidstaat op evenredige wijze bijdraagt aan de Europese eenwording .
Het is de bedoeling dat het voorzitterschap op doelmatige wijze wordt uitgeoefend en een goed doordacht evenwicht zoekt tussen de consolidatie van de nationale perspectieven en de verdediging van de algemene Europese belangen .
Dit toerbeurtsysteem impliceert uiteraard dat tussen de lidstaten en hun respectieve burgers een consensus bestaat over de wezenlijke onderdelen van de te volgen weg .
Zo niet , dan krijgen we een opeenvolging van niet met elkaar te verzoenen voorzitterschappen waarin geen lijn zit of die door een onzichtbare hand worden geleid , hetgeen volstrekt onaanvaardbaar is .
Ik verwacht bijzonder veel van het Portugese voorzitterschap .
Ik hoop dat dit voorzitterschap ons zal helpen een antwoord te vinden op de politieke vraag die ons allen bezighoudt : waarheen gaat de Europese Unie en welke wegen bewandelt zij om haar bestemming te bereiken ?
Pas dan kan tot de institutionele hervorming worden overgegaan , die voorwaarde of gevolg van de uitbreiding is .
Het is belangrijk dat hierbij het moeizaam opgebouwde evenwicht tussen de volkeren , de machten en de beleidsterreinen van de Europese Unie ten volle wordt gerespecteerd .
Opbouwen vergt veel tijd en moeite , vernietigen is snel gebeurd .
Juist daarom moeten wij op dit vlak uiterst behoedzaam te werk gaan .
Het aan de gang zijnde proces mag onder geen beding de aanzet tot een desintegratieproces van de Europese Unie worden .
Sommigen zullen waarschijnlijk denken : waarom moet juist Portugal zich aan zulk een complexe en ambitieuze onderneming wagen ?
Mijn antwoord hierop is : als het toch moet gebeuren , waarom laten we het dan niet aan Portugal over ?
Nu we ons standpunt inzake deze essentiële kwestie bepaald hebben , kunnen we overgaan tot de overige dossiers .
Onze conceptie van de Europese Unie is onverenigbaar met bepaalde oplossingen .
Ik kan niet aanvaarden dat voor een uitbreiding wordt gekozen die niets of niemand ontziet , zoals sommigen - en het zijn er meer dan mij lief is - voorstellen .
Ik aanvaard niet dat bij de herverdeling van de macht , want uiteindelijk gaat het enkel en alleen om macht , de beslissingsbevoegdheid in handen van de sterkste lidstaten terechtkomt of dat enkel deze lidstaten deel uitmaken van de Europese Commissie en bijgevolg de touwtjes in handen nemen .
Ik aanvaard niet dat mijn taal geen officiële taal van de Unie is .
Ik aanvaard niet dat het gemeenschappelijk landbouwbeleid wordt ontmanteld noch dat het in de toekomst de huidige koers aanhoudt waarbij sommigen ronduit bevoordeeld worden en anderen eenvoudigweg over het hoofd worden gezien .
Ook het gebrek aan solidariteit en de zoektocht naar een reële convergentie van de ontwikkelingsniveaus lijken mij ongepast .
De economische en sociale samenhang , het basisprincipe van het Verdrag , moet opnieuw hoog op de agenda van de Unie worden geplaatst en dit principe moet in alle beleidsterreinen aanwezig zijn .
Ik aanvaard niet dat het huidige financieringsstelsel wordt gehandhaafd en ik kan evenmin instemmen met de afwezigheid van een gemeenschappelijk buitenlands en veiligheidsbeleid .
Iedereen heeft het over het Europa van de burgers .
Om dit Europa te verwezenlijken , moeten wij de burgers informatie verstrekken .
Wij moeten hen voor de Europese zaak zien te winnen met behulp van overtuigende ideeën en wij moeten aan hun verwachtingen tegemoetkomen .
De minderheidsstatus die de Europese Raad het Europees Parlement in de intergouvernementele conferentie heeft toegekend , strookt absoluut niet met het representatieve karakter van onze instelling .
Bovendien kan men moeilijk positieve resultaten verwachten wanneer het Europees Parlement advies uitbrengt en de Raad een maand later net de tegenovergestelde beslissing neemt .
Dat is uiteindelijk wat met het verbod op de export van wapens naar Indonesië is gebeurd .
Hoe kunnen wij de interesse van de burger wekken , hoe kunnen wij zijn gebrek aan belangstelling overwinnen ?
Laten we proberen op deze vraag een antwoord te geven .
Samen met mijn medeburgers kijk ik naar de Europese Unie vanaf haar westelijke grens , de Azoren , een van de gebieden die in het Verdrag betreffende de Europese Unie tot de " ultraperifere " regio ' s wordt gerekend .
Wat ik van daaruit wil zien , is kansengelijkheid en gelijkwaardige levensomstandigheden op de plaats waar ik woon .
Ik beschouw de uitbreiding niet zonder meer als een som van gebieden die ons in de gelegenheid moet stellen een antwoord te bieden op de uitdagingen die ons in het buitenlands beleid te wachten staan .
Wat ik wil zien , is rechtvaardigheid , solidariteit , dezelfde mogelijkheden tot zelfontplooiing , zowel waar ikzelf woon als in het noorden , het oosten , het zuiden en het centrum .
Net zoals ik geïnteresseerd ben in de grote dossiers , waarbij ik ervan uitga dat de Verdragen het welzijn van de burger nastreven , volg ik met belangstelling de weerslag die de kleine beslissingen van de Europese Unie op mijn regio hebben .
Deze ogenschijnlijk onbeduidende beslissingen zijn voor mijn medeburgers immers van groot belang .
Op dit moment zouden wij graag vernemen welke middelen voor de ultraperifere regio ' s zullen worden uitgetrokken .
Welke toekomst staat onze melkproductie te wachten ?
Onze economie is sterk afhankelijk van deze sector en wij produceren onze melk in unieke omstandigheden , vrijwel in perfecte harmonie met de natuur .
Zoals u ziet , verwacht ik bijzonder veel van het Portugese voorzitterschap .
Ik hoop dat het erin slaagt ons op weg te helpen zonder het toch wel bijzonder delicate evenwicht aan te tasten en dat het in deze context een stevige impuls zal geven aan de belangrijkste dossiers en hierop een eigen stempel zal drukken .
Ik hoop tevens dat aan de burgers een centrale rol wordt toegekend en dat aan hun legitieme verwachtingen wordt voldaan .
Ik hoop dat het voorzitterschap bij machte zal zijn zowel de belangen van Portugal als die van de Europese Unie te behartigen .
Mijnheer de Voorzitter , een van de grootste uitdagingen waarmee het Portugese voorzitterschap wordt geconfronteerd , is de IGC .
Zoals u zeer wel bekend zal zijn , is het Parlement erg ontevreden over de beperkte ontwerpagenda van de IGC .
De drie zogenaamde left-overs van Amsterdam zijn erg belangrijk en omvatten het onderwerp voor de IGC dat in het kader van de uitbreiding waarschijnlijk het belangrijkst is : de uitbreiding van het stemmen bij gekwalificeerde meerderheid .
Dat is waar .
Maar met die drie kwesties zijn de lidstaten uitermate goed bekend .
Tijdens de onderhandelingen in Amsterdam zijn ze door iedereen uitgebreid bestudeerd .
Iedereen weet precies waar het om gaat .
De lidstaten hebben er geen behoefte aan om die onderwerpen nog eens een heel jaar te bestuderen ; zij willen een akkoord .
Waar ze behoefte aan hebben is misschien nog een avond , of wellicht een week , onderhandelen en een pakket maatregelen waarover overeenstemming kan worden bereikt .
Dan blijft de rest van het jaar over voor andere zaken en dat is nog bijna een heel jaar .
Dat is twee keer zo lang als de IGC die in 1985 tot de Europese Akte leidde .
Dat is net zo lang als de IGC die het Verdrag van Maastricht opleverde .
Die IGC duurde een jaar .
Het is dan ook heel goed mogelijk om andere kwesties op de agenda te zetten .
Niemand heeft behoefte aan een allesomvattende IGC waarop meer dan honderd onderwerpen aan de orde komen ; het hoeft geen kerstboom te zijn waar iedereen zijn favoriete versieringen in kan hangen .
Wij vragen alleen maar om een uitbreiding van de agenda met een beperkt aantal essentiële onderwerpen .
Het betreft zaken die in de laatste IGC voorafgaand aan de uitbreiding aan de orde moeten komen .
Het is tevens de laatste gelegenheid die we hebben om dergelijke onderhandelingen te voeren zonder dat er bijna dertig lidstaten om de tafel zitten .
In zo ' n situatie zal een overeenkomst nog moeilijker tot stand komen dan nu al het geval is .
Die kans mogen we niet voorbij laten gaan .
Het zou het toppunt van onverantwoordelijkheid zijn om deze mogelijkheid niet te benutten .
Het Portugese voorzitterschap heeft in Helsinki een mandaat gekregen om onderwerpen aan de agenda toe te voegen .
In de woorden van de heer Cox betekent dat - de liberalen stelen overigens altijd de beste uitspraken uit de toespraken van andere mensen - dat de deur nog op een kier staat .
Wij zijn vast van plan om onze voet daartussen te zetten en die deur niet alleen op een kier te houden , maar weer verder open te zetten .
De hemel zij dank , dat die deur nog op een kier staat .
Als dat niet het geval zou zijn , zou dit Parlement welhaast zeker in de verleiding zijn gekomen om een negatief advies over het bijeenroepen van de IGC te geven of om een dergelijk advies uit te stellen .
Dat laatste zou betekenen dat de IGC ook pas later zou kunnen beginnen .
Misschien zouden we dan zelfs hebben overwogen om onze vertegenwoordigers uit de IGC terug te trekken .
Het feit dat die deur echter nog op een kier staat , betekent dat er nog steeds vooruitgang geboekt kan worden .
Wat mijn fractie betreft , is de houding van het Portugese voorzitterschap van doorslaggevend belang .
U heeft duidelijk gemaakt dat u onze bezorgdheid over de te beperkte agenda deelt .
U heeft zelf ook een voorkeur om die agenda uit te breiden en u heeft ons de toezegging gedaan dat u uw best zult doen om dat te realiseren .
U heeft ons zojuist eveneens beloofd dat u ervoor zult zorgen dat de bepalingen van Helsinki over de betrokkenheid van het Parlement bij de IGC zo ruim mogelijk worden geïnterpreteerd .
Dat is voor mijn fractie heel belangrijk en wij zijn daar dan ook blij mee .
Evenals mijn collega , de heer Seguro , zou ik u echter willen verzoeken om specifiek te verklaren dat u van plan bent om al op de eerste bijeenkomst van de Europese Raad in maart in Lissabon voorstellen voor een uitbreiding van de agenda te doen en daarmee niet te wachten tot juni .
Dat zou van groot belang kunnen zijn om dit Parlement ertoe over te halen zijn advies zodanig snel te geven , dat u in staat bent om de IGC op Valentijnsdag te laten beginnen .
Mijnheer de Voorzitter , mijnheer de voorzitter van de Raad , mijnheer de commissaris , het Portugese voorzitterschap heeft onmiskenbaar heel wat te doen dit voorjaar , vooral inzake de voorbereiding van de intergouvernementele conferentie en inzake de uitbreiding .
Het kan u niet ontgaan zijn dat dit Parlement een uitgebreide agenda wil zien , met ingrijpende institutionele hervormingen die de EU doelmatiger en democratischer maken .
Daar kan lang en uitvoerig over gepraat worden .
Ik wil echter een andere kwestie aan de orde stellen , die om ondoorgrondelijke redenen op dit punt van de agenda is terechtgekomen .
Ik weet dat deze kwestie van gewicht is voor Portugal , en dat ze mijn fractie , de liberale fractie , sterk verontrust .
Wij zien met afschuw hoe de situatie in Angola verergerd is .
Met stijgende verontrusting hebben we gezien hoe de UNITA-guerrilla zijn militaire activiteiten opvoert en zonder enig onderscheid des persoons de burgerbevolking aanvalt , laatstelijk met een massaslachting van meer dan honderd burgers in de provincie Bié .
Wij zijn ook zeer verontrust over de meedogenloze onderdrukking van de vrijheid van meningsuiting in Angola .
Vorig jaar zijn er tenminste twintig journalisten gearresteerd , ook al had het Angolese regime verzekerd dat het de persvrijheid respecteerde .
Er zijn diverse journalisten die om op zijn zachtst gezegd twijfelachtige redenen wachten op een proces , omdat ze ervan worden beschuldigd de president te hebben belasterd .
Wij hopen dat ze snel een open en eerlijk proces krijgen .
De bevolking van Angola wordt al veel te lang geteisterd door deze troosteloze burgeroorlog , die duizenden levens heeft gekost en meer dan twee miljoen inwoners dakloos heeft gemaakt .
De burgerbevolking verkeert in acute nood .
De EU heeft historische verplichtingen jegens Angola en geeft het land veel steun .
Het is hoog tijd dat de EU samen met de VN de pressie op Savimbi opvoert , zodat hij de gestrande vredesbesprekingen hervat .
De EU moet het regime ook onder druk zetten om ervoor te zorgen dat het ophoudt met zijn plunderingen en dat het de vrijheid van meningsuiting en de mensenrechten eerbiedigt .
Wij liberalen gaan ervan uit dat deze kwestie een hoge prioriteit krijgt in het kader van de inspanningen van Portugal voor het nieuwe partnerschap tussen de EU en Afrika .
Mijnheer de fungerend Raadsvoorzitter , mijnheer de commissaris , mijnheer de Voorzitter , een klein land is het gewend veel buitenland te hebben en dat is beloftevol , onder andere voor de zaken die door de vorige spreekster werden aangehaald .
De manier waarop uw volk , mijnheer de Raadsvoorzitter , heeft meegeleefd met Oost-Timor , wekt de hoop dat u mede een basis zult kunnen leggen voor een nieuwe vrede en samenwerking met Afrika .
Wij waren echt ontgoocheld over Helsinki en de beperkte IGC-agenda en wij hopen dat u die maximaal zult verruimen en aanwenden ten voordele van een versterkte samenwerking .
Vandaag en in de toekomst moet Europa kunnen functioneren als een democratie .
Zonder hervormingen kan dat niet .
Dan staat uitbreiding gelijk met verwatering van de Unie .
Namens onze fractie en specifiek namens de Europese Vrije Alliantie wil ik de aandacht vragen van uw voorzitterschap voor de regio ' s en cultuurgemeenschappen die weliswaar geen lidstaten zijn , maar die grondwettelijk bevoegd zijn voor een aantal zaken waarover zij met Europa zouden moeten kunnen samenwerken .
Mijnheer de Raadsvoorzitter , wij bepleiten dat dit rechtstreeks zou kunnen gebeuren .
Tot onze ontgoocheling werd in Helsinki , een land dat nochtans bekendstaat voor zijn pleidooien voor transparantie , een stap gezet in de tegenovergestelde richting in de fameuze bijlage 3 .
Ik wil ook erop wijzen dat wij deze week in dit Parlement met grote zorg gesproken hebben over de grote welvaartsverschillen tussen de regio ' s in Europa .
De werkloosheid in onze arme regio ' s wordt nauwelijks kleiner .
Hoe zullen wij de grote ambities van de uitbreiding waarmaken als wij nog niet eens in Europa zelf het respect kunnen opbrengen voor culturen , voor talen en nog niet eens in staat zijn om de grote verschillen inzake welvaart tussen onze regio ' s uit te vlakken ?
Ik weet dat u voor dit alles belangstelling en begrip heeft en wens u daarbij veel succes .
Mijnheer de Voorzitter , mijnheer de fungerend voorzitter van de Raad , ik wil u allereerst feliciteren met een initiatief dat door het Portugese voorzitterschap is genomen .
Het is opvallend dat geen van de collega ' s hierover gesproken heeft .
Ik doel hier op de eerste top tussen Europa en India .
Dit is in mijn ogen een zeer belangrijk initiatief .
De collega ' s gaan liever door met hun onderhandelingen met China - waar overigens het merendeel van de westerse bedrijven zich momenteel uit terugtrekt - net als destijds met de Sovjet-Unie .
We geven er nog altijd de voorkeur aan de rode loper uit te leggen voor Peking en China waar het maar even kan te behagen , en sluiten daarbij onze ogen voor de mogelijkheid van een strategische overeenkomst met India .
U ziet het nut van deze overeenkomst tenminste wel .
Met betrekking tot de IGC heeft de heer Poettering vanochtend laten zien dat hij een groot gevoel voor humor heeft .
Hij zei dat als de drie left-overs tijdens de volgende Raad zouden worden opgelost , dit een groot succes voor de Europese Unie zou zijn .
Je moet toch wel erg kortzichtig zijn als je niet begrijpt dat we in een situatie waarin het fundamentele vraagstuk van de constitutionele medebeslissing onopgelost blijft en waarin we geen mechanisme vinden dat recht doet aan de parlementaire dialectiek , straks met 28 , 30 of 32 leden volkomen verlamd zijn .
Ik zou u daarom willen verzoeken , mijnheer de fungerend voorzitter van de Raad , zich niet al te veel aan te trekken van de u reeds bekende enorme hoeveelheid punten die veel collega ' s aan de lijst willen toevoegen .
Ik heb liever dat u zich beperkt , voorzover dat mogelijk is , tot één punt , namelijk de garantie dat de Europese Unie in de toekomst niet verlamd raakt .
De collega ' s die smeken om een gebaar van uw kant in verband met het vraagstuk van de twee lobbyisten zou ik het volgende willen zeggen .
We kunnen een institutionele dialectiek niet met lobbyisten versterken ; het is onze plicht te verlangen dat de Europese Unie op echte parlementaire structuren wordt gebaseerd , met een dialectiek tussen dit Parlement en de Raad die haar naam waardig is .
Kleine overwinningen op al dan niet marginale punten op de agenda van een IGC , vormen geen goede basis voor de Unie .
Voorzitter , Portugal heeft als eerste EU-voorzitter van dit millennium een helder werkprogramma opgesteld .
Toch heb ik nog een aantal vragen , waarop ik van de kant van het voorzitterschap graag verduidelijking zou krijgen .
Allereerst ben ik verheugd dat Portugal hecht aan de komende uitbreiding van de Europese Unie .
Dat laat ook ruimte om de agenda van de komende IGC te verbreden .
Naast de drie left-overs van Amsterdam zijn er dringend verdergaande hervormingen nodig om de nieuwe lidstaten te kunnen verwelkomen .
Daarnaast geeft het voorzitterschap prioriteit aan de versterking van het GBVB .
Vorige week bleek in de gemeenschappelijke vergadering van het Amerikaanse Congres en ons Parlement dat ook van Amerikaanse zijde zorg bestaat over de bekostiging van het GBVB .
Zal deze ten koste gaan van het budget dat de EU-landen nu aan de NAVO afdragen ?
Het voorzitterschap stelt een extra top voor over onder andere het werkgelegenheidsbeleid .
Ik herhaal onze visie dat dit veel beter op lokaal niveau gestalte kan krijgen .
Wat betreft de economische hervormingen wil ik Ierland en Nederland als voorbeeld stellen .
Deze landen hebben inmiddels orde op zaken gesteld en verdienen derhalve navolging .
Over voedselveiligheid staan nogal wat passages in het werkprogramma .
Maar wat wil het voorzitterschap nu precies ?
Tot slot vraag ik hoe het voorzitterschap overeenstemming over het statuut hoopt te bereiken en hoe het aankijkt tegen het onafhankelijke onderzoek van deskundigen naar de zwaarte van het EP-lidmaatschap .
Zal het voorzitterschap de onderzoeksresultaten verdedigen in de Raad ?
Mijnheer de Voorzitter , mijnheer de fungerend voorzitter van de Raad , de agenda van de intergouvernementele conferentie is ontoereikend .
De Commissie en alle fracties van dit Parlement hebben hierop gewezen .
De agenda is ontoereikend , maar de conclusies van Helsinki bieden een mogelijkheid om deze leemte aan te vullen .
Ik geloof dat dit de taak is van het Portugese voorzitterschap , en het is volgens mij ook wat het Europees Parlement op dit moment van het voorzitterschap verwacht .
Het lijkt me ook geen al te zware taak ; het is gewoon een kwestie van gezond verstand .
Het is noodzakelijk dat er op de intergouvernementele conferentie ook andere thema ' s worden behandeld .
We willen immers niet dat er om de drie of vier jaar een nieuwe intergouvernementele conferentie wordt gehouden .
We willen dat de volgende intergouvernementele conferentie deze vraagstukken voor lange tijd regelt .
Mijnheer de Voorzitter , volgens ons moeten er hoofdzakelijk drie thema ' s worden toegevoegd aan de agenda voor de intergouvernementele conferentie .
Het eerste thema is de rol van Europa in de wereld .
Er zijn de afgelopen tijd enorme vorderingen gemaakt op het gebied van de institutionele aspecten van het veiligheids- en defensiebeleid , en de meerderheid van de Europese publieke opinie ondersteunt dit proces .
In Nice moeten deze institutionele aspecten samenvloeien in een algemeen kader .
Een ander belangrijk thema is de versterking van samenwerkingsverbanden .
De uitbreiding is onze voornaamste doelstelling voor de komende jaren .
Het gaat om een historische uitdaging voor de Europese Unie , en we zullen flexibele mechanismen nodig hebben om ons beleid ten uitvoer te leggen .
We zijn ons denk ik allemaal bewust van de noodzaak daarvan .
Om het uitbreidingsproces vlot te laten verlopen is het noodzakelijk dat we de versterking van samenwerkingsverbanden opnemen in deze agenda .
Er is tenslotte nog een ander belangrijk thema .
Enkele weken geleden zijn we begonnen met een nieuw project , dat in de ogen van de Europese burgers van cruciaal belang is : het handvest van de grondrechten van de Europese Unie .
In de conclusies van Tampere worden twee mogelijkheden open gelaten : een plechtige verklaring of de opneming van het handvest in het Verdrag .
Mijns inziens moet het handvest van de grondrechten uiteindelijk worden opgenomen in het Verdrag .
Hierdoor zouden we iets belangrijks verwezenlijken : de Europese Unie verbinden met de burgers , of in de woorden van uw mooie taal en van een Portugees dichter , de mensenrechten verbinden met " het hart , die eindeloze verbindingslijn " .
Mijnheer de fungerend voorzitter van de Raad , u heeft dus een belangrijke taak voor de boeg en dit Parlement rekent op u om deze taak te volbrengen .
De heer Seguro heeft u een vraag gesteld en ook ik verwacht een antwoord van het Portugese voorzitterschap op de vraag van mijn collega van de Fractie van de Europese Sociaal-Democraten .
Mijnheer de Voorzitter , mijnheer de voorzitter van de Raad , waarde collega ' s , het Portugese voorzitterschap heeft een ambitieus programma gepresenteerd .
De Europese socialisten stellen hun vertrouwen in het team van Antonio Guterres , dat onze Unie weer op de weg van de duurzame economische ontwikkeling moet brengen .
Europa kent enkele belangrijke tekortkomingen .
De werkloosheid is nog altijd te groot .
Het aantal werkenden per 100 ligt hier lager dan in de Verenigde Staten of Japan .
De openbare en particuliere investeringen in Europa schieten tekort .
Veel lidstaten hebben hun investeringen in de infrastructuur teruggeschroefd om hun begroting maar op orde te brengen .
De particuliere sector heeft niet in alle gevallen de rol van investeerder overgenomen van de staat .
De investeringen met zogenaamd risicokapitaal zijn in de Verenigde Staten twee keer zo hoog als in Europa .
De Amerikanen investeren drie keer zoveel als de Europeanen in het opzetten van nieuwe bedrijven .
In de Verenigde Staten wordt 80 % van het risicokapitaal geïnvesteerd in nieuwe technologieën .
In Europa is dit slechts 27 % .
Japan investeert 2,9 % van zijn BBP in O & O-activiteiten , tegen 2,8 % in de Verenigde staten en slechts 1,8 % in Europa .
Onderzoekers vormen slechts 2,5 % van de werkenden in onze bedrijven .
In Japan is dit 6 % en in de Verenigde Staten 6,7 % .
Wij beschikken over onvoldoende knappe koppen .
Wij hebben minder universitaire studenten dan de Amerikanen of de Japanners .
Bijna de helft van de Europese studenten die in de Verenigde Staten promoveren , blijft daar werken .
Op technologisch gebied zijn er in Europa 700.000 à 800.000 onopgevulde vacatures wegens gebrek aan goed opgeleid personeel .
De Amerikanen hebben hetzelfde probleem .
Maar het afgelopen jaar heeft de Amerikaanse Senaat besloten om bijna 500.000 visa voor vijf jaar ter beschikking te stellen voor zogenaamd hooggekwalificeerd personeel .
Europa is niet in staat een dergelijke brain drain te organiseren .
Wij moeten meer investeren in opleiding en innovatie .
Rijkdom wordt momenteel met name gecreëerd door innovatie en kennis .
Het verheugt ons dat het Portugese voorzitterschap zich wil inzetten voor een op innovatie en kennis gebaseerd Europa .
De voorzitter van de Raad heeft zojuist aangekondigd dat er geen proces van Lissabon zal zijn .
Dat is lovenswaardig .
De resultaten die in Luxemburg , Cardiff en Keulen zijn geboekt moeten daarentegen gebundeld worden tot één gecoördineerd beleid met duidelijke en controleerbare doelen .
Het in Dublin gesloten stabiliteits- en groeipact komt alleen de stabiliteit ten goede en niet de groei .
Stabiliteit is noodzakelijk , maar geen doel op zich .
Nu de wereldwijde economische vooruitzichten zich verbeteren , mogen we hopen dat het Portugese voorzitterschap in Lissabon een pact sluit ten behoeve van de groei .
Mijnheer de Voorzitter , ik wil hierbij het Portugese voorzitterschap prijzen dat het zo voortvarend te werk gaat met de voorbereiding van de komende intergouvernementele conferentie .
Dit is vooral goed nieuws na de toch teleurstellende resultaten van de Europese Top in Helsinki .
Mijn fractie vindt dat de agenda van die IGC verder moet worden uitgebreid zodat de Europese Unie daadwerkelijk in staat is effectief te functioneren met meer dan 20 lidstaten in de toekomst .
Daarom zijn we blij dat het voorzitterschap vijf werkgroepen wil installeren die de belangrijkste knelpunten zullen gaan onderzoeken .
Maar zoals velen hebben beklemtoond , de drie left-overs van Amsterdam , dat is een veel te magere agenda .
Mijn fractie eist eveneens dat het Europees Parlement een volwaardige partner zal zijn in het onderhandelingsproces zoals door mevrouw Fontaine en anderen hier klemmend is betoogd in de afgelopen tijden .
In de komende weken gaat het voorzitterschap een rondje maken langs alle hoofdsteden van onze EU-lidstaten .
Wij eisen dat het Portugese voorzitterschap bij de rondreis langs alle hoofdsteden van verschillende EU-lidstaten de agenda van de IGC verbreedt overeenkomstig de aanbeveling van het verslag-Dimitrakopoulos-Leinen .
Ik ben van mening dat het Portugees voorzitterschap na deze rondreis tijdens de vergaderperiode van februari in Straatsburg verslag moet komen doen over de resultaten van deze besprekingen .
Ik zou het voorzitterschap eraan willen herinneren dat artikel 48 van het EU-Verdrag stelt dat de IGC niet kan starten voordat het Europees Parlement advies heeft uitgebracht .
Ik sluit niet uit dat het Europees Parlement dit advies pas uitbrengt nadat duidelijk is geworden hoe het Europees Parlement beter wordt betrokken bij de onderhandelingen en als er een verbreding van de agenda heeft plaatsgevonden .
Mijnheer de Voorzitter , het onderwerp dat in maart aan de orde komt , is van groot belang .
Maar laten we het niet beperken tot de democratisering van de informatiesamenleving .
Laten we vooral kijken waar Amerika het beter doet dan de Europese Unie en op dat terrein best practices leren vanuit de Verenigde Staten .
Mijnheer de Voorzitter , ik zou mijn aandacht graag willen richten op de werkgelegenheid en sociale kwesties .
Ik ben erg blij met het document dat het voorzitterschap deze week heeft gepresenteerd als onderdeel van de voorbereidingen op de buitengewone Europese top in maart .
De daarin geschetste visie verdient navolging .
Het is een coherente , holistische visie en die komt als geroepen , zeker ook omdat er rekening wordt gehouden met een aantal belangrijke voorstellen die we de afgelopen jaren in dit Huis hebben ingediend .
Die voorstellen hadden onder andere betrekking op de behoefte aan een betere coördinatie tussen de werkgelegenheidsstrategie en de brede economische richtsnoeren .
Ik ben benieuwd naar de uitvoering van de voorstellen waar in maart overeenstemming over wordt bereikt , en ik hoop dat u de benodigde steun zult krijgen .
Mijn geluk is echter niet compleet en dat heeft te maken met de convergentie van de sociale bescherming .
Veel mensen in dit Huis hoopten op een Luxemburgachtige procedure met betrekking tot de convergentie van de sociale bescherming .
Ik vrees echter dat de formulering van het document daartoe weinig aanleiding geeft .
Er is in het document sprake van een gezamenlijke analyse , een samenwerking en een uitwisseling van best practices .
Dat is onvoldoende om de modernisering van de sociale beschermingssystemen te realiseren die we in de Europese Unie nodig hebben .
Sta mij toe twee specifieke , sociale dossiers even kort toe te lichten .
Voor ons is het dossier over het algemene kader voor informatie en overleg erg belangrijk .
Ik hoop dat er tijdens het Portugese voorzitterschap op dit terrein vooruitgang zal worden geboekt .
Daarnaast zijn ook de modernisering , de herziening en de wijziging van de richtlijn inzake de ondernemingsraad van groot belang .
De afgelopen maanden heb ik bezoek gehad van werknemers van het Franse bedrijf Michelin en het Portugese bedrijf Ford en gisteren had ik een bijeenkomst met werknemers van ABB-Alsthom .
Deze werknemers zullen de gevolgen van de fusie aan den lijve ondervinden .
Zij hebben geen gebruik kunnen maken van de rechten die hun krachtens de OR-richtlijn toekomen .
Die richtlijn dient te worden bijgewerkt en de Commissie dient de gewijzigde richtlijn te implementeren .
De Commissie schiet echter tekort .
Als we samenwerking op de werkplek en de daaruit voortvloeiende verbeteringen serieus nemen , en als we ook de innovatie en productiviteit serieus nemen , dan dienen we de wetgeving op dit gebied te herzien .
Alleen op die manier kan gegarandeerd worden dat werkgevers en werknemers elkaar bij die samenwerking ook zullen respecteren .
Mijnheer de Voorzitter , mijnheer de voorzitter van de Raad , u heeft ons buitengewoon ambitieuze doelstellingen gepresenteerd .
Mijn fractie hoopt dat u een groot deel daarvan ook daadwerkelijk zult kunnen verwezenlijken , met name op het vlak van binnenlandse veiligheid .
Ik zou er twee punten uit willen halen die mij van bijzonder belang lijken .
Ten eerste de optimalisering van het Schengensysteem , de beveiliging van de buitengrenzen .
Ten tweede de verbetering van het asielbeleid en de bestrijding van illegaliteit en mensenhandel .
Om mijn betoog te openen wil ik graag een voorbeeld uit de actualiteit halen dat zich in België en aan de Belgische grenzen afspeelt .
De situatie is bekend : in België is onverwacht de grenscontrole langs de Europese binnengrenzen weer ingevoerd .
Dit gebeurde bijna van de ene dag op de andere en heeft tot urenlange files , problemen in het grensverkeer , in het personenverkeer en het goederenverkeer geleid , tot ergernis van de burgers en tot schade van de economie .
Dit alles gebeurde vanwege de naderende legalisering van ongeveer 75.000 illegalen die na drie tot vier jaar in België nog altijd op een beslissing over hun asielaanvraag wachten en die er ondertussen al vijf tot zes jaar illegaal verblijf in België op hebben zitten .
Ik wil daarover zeggen dat de Belgische maatregelen in overeenstemming zijn met de wetgeving en de Verdragen .
Maar wat hieruit naar voren komt , is dat dit niet de oplossing van de problemen kan zijn .
We moeten op zoek naar nieuwe manieren en die zijn alleen te vinden in een gemeenschappelijke aanpak .
Overigens heeft België hier een gelijksoortige keuze gemaakt als destijds Frankrijk , Italië en Luxemburg .
De bevoegdheid ligt bij de Raad .
Vandaar onze oproep .
Wat ik zou willen en wat wij zouden willen , is dat u Schengen als veiligheidsinstrument optimaliseert , dat u de tijdelijke herinvoering van controles aan de binnengrenzen van een nieuwe reglementering voorziet , dat u de lidstaten op voorhand informeert , dat u daarbij de tijdsduur van de maatregel aankondigt , dat u dit alles alleen bij wijze van strikte uitzondering toestaat en dat u een snelle en volledig gemeenschappelijke aanpak bewerkstelligt .
Punt twee is natuurlijk de invoering van een eengemaakte en snelle asielprocedure en de onmiddellijke invoering van Eurodac , zodat de bevoegdheid van de nationale staten vastgelegd wordt en er efficiënte instrumenten beschikbaar komen voor de strijd tegen illegalen .
Mijnheer de Voorzitter , geachte collega ' s , ik ben nu natuurlijk geneigd in te gaan op de verwachtingen van mijn collega Pirker ten aanzien van het voorzitterschap van de Raad .
Dat zou natuurlijk leuk zijn , maar helaas is onze tijd in dit Parlement bij dit soort gedachtewisselingen begrensd .
Daarom moet ik tot vanmiddag wachten .
Dan hebben we het namelijk over het jaarverslag over de ruimte van veiligheid , vrijheid en rechtvaardigheid .
Ik richt mij nu tot het Portugese voorzitterschap met het volgende verzoek : de Raad , dus niet het voorzitterschap , heeft geweigerd het Parlement een schriftelijk verslag ter beschikking te stellen ter evaluatie van de vorderingen rond de ruimte van veiligheid , vrijheid en rechtvaardigheid .
Er is een mondelinge interpellatie , maar geen schriftelijk antwoord van de Raad , op grond van het argument dat het volstaat dat de Raad hier vandaag een mondelinge uiteenzetting geeft .
Deze reactie is tekenend , niet zozeer voor het voorzitterschap , maar voor ambtenaren binnen de Raad , die met dit Parlement omgaan alsof we in een autoritaire staat leven .
In een autoritaire staat zeggen overheidsfunctionarissen : Wij zullen wel uitmaken wat goed is voor de volksvertegenwoordiging en wat niet .
Dat is wat we in dit Parlement met name rond de ruimte van veiligheid , vrijheid en rechtvaardigheid maar al te vaak meemaken .
Het feit dat wij vandaag van het Portugese voorzitterschap gehoord hebben dat het juist op dit vlak constructief met het Europees Parlement wil gaan samenwerken , kunnen wij alleen maar uitdrukkelijk toejuichen .
Uit alles wat het Portugese voorzitterschap gezegd heeft spreekt volgens mij een grote openheid tegenover de Europese volksvertegenwoordiging .
En dat is een goede zaak , omdat we juist op terreinen waar de lidstaten onderling afspraken maken - zoals bij de ruimte van veiligheid , vrijheid en rechtvaardigheid - waarvan de burger rechtstreeks de gevolgen ondervindt en waarbij de nationale parlementen amper worden betrokken , duidelijk moeten laten blijken dat het Europees Parlement een centrale rol toekomt .
Dat het Portugese voorzitterschap dit zegt te erkennen , is iets wat wij als Parlement naar mijn mening uitdrukkelijk moeten ondersteunen .
Als alle voorzitterschappen zich zo zouden opstellen , zouden de betrekkingen tussen Parlement en Raad op dit punt beter zijn .
Mijnheer de Voorzitter , mijnheer de voorzitter van de Raad , commissaris Patten , dames en heren , ik bewaar uitstekende herinneringen aan het vorige voorzitterschap van Portugal in 1992 .
Toen zijn baanbrekende beslissingen genomen , en ik wens u , mijnheer de voorzitter en ons allen toe dat uw voorzitterschap net zo succesvol wordt .
U heeft een uitgebreid en ambitieus programma gepresenteerd .
Ik zou daaruit een punt inzake buitenlands beleid en een inzake binnenlands beleid willen lichten en u daarover een paar vragen willen stellen .
Ik had graag dat u mij daarop in detail kon antwoorden .
Om te beginnen Turkije .
Ik heb de kandidatuur van Turkije vanaf het begin gesteund en ik ben blij met wat er in Helsinki is beslist .
Gaat het voorzitterschap de Turkse kandidatuur nu begeleiden door een lijst maatregelen op te stellen en een tijdplanning te maken , zodat Turkije op dezelfde manier als alle andere kandidaat-lidstaten bij de onderhandelingen kan worden betrokken ?
Is het voorzitterschap bereid een initiatief te nemen rond de Koerdische kwestie - hier haak ik in op de woorden van mijn collega Poettering , die de Koerdische kwestie zojuist heeft aangeroerd - en een conferentie te steunen zoals die in Madrid heeft plaatsgevonden voor het Midden-Oosten ?
Ten tweede het veiligheidsbeleid .
Keulen en Helsinki geven reden tot hoop .
Nu moet er iets concreets worden ondernomen .
Het moet iets worden dat aanvaardbaar is voor alle lidstaten van de Europese Unie , ook voor degene die geen lid zijn van de NAVO .
Ik heb het gevoel , mijnheer de voorzitter van de Raad , dat u zich op de NAVO richt en zich afvraagt hoe wij een constructie kunnen opzetten die binnen de NAVO past .
Maar daar gaat het niet om .
Wij moeten eerst voor een Europese constructie zorgen en daarna pas kijken hoe die met de NAVO in overeenstemming kan worden gebracht .
Mijnheer de Voorzitter , het Portugese voorzitterschap staat voor een zware opgave .
De twee vorige voorzitterschappen hebben doelstellingen geformuleerd en mandaten laten verstrekken die wellicht niet zo ver gingen .
U bent degene die het moet waarmaken .
Als alles achter de rug is mag het resultaat heel bevredigend zijn , maar tot dan blijft het een zware opgave .
Dat geldt vooral ook voor het laatste punt , dat collega Sakellariou heeft besproken , de implementatie van een Europees gemeenschappelijk buitenlands en veiligheidsbeleid .
Het Europees Parlement zal u daarbij volledig steunen .
Uiteraard hechten wij ook waarde aan de complementariteit met de NAVO , maar de Europeanen moeten hun eigen mogelijkheden ontwikkelen , zodat we zelf onze uitdagingen aankunnen .
Voorts dient u het proces van Barcelona verder te bevorderen .
Ook de onderhandelingen in het Midden-Oosten bieden Europa volkomen nieuwe kansen .
Ik heb de indruk dat de betrokken partijen nu veel positiever staan tegenover een Europese rol dan vroeger het geval was .
Ik wens u en de heer Patten veel succes bij het waarnemen van deze taak .
Verdere punten zijn natuurlijk de intergouvernementele conferentie , de stand van zaken rond de uitbreiding , de handelingsbevoegdheid van de Europese Unie , het gevaar van overstretching , het gevaar dus dat wij te veel hooi op onze vork nemen , en de beslissingen die op de intergouvernementele conferentie genomen moeten worden .
U bent gebonden aan een mandaat .
Tegelijkertijd blijkt uit de praktijk dat als een van de partijen eenmaal een voorstel op de onderhandelingstafel heeft gelegd , het nog moeilijk te verhinderen valt dat erover gesproken wordt .
De praktijk en ook de mogelijkheden waarover u beschikt , bieden u dus de kans uw mandaat erg ruim te interpreteren .
Ik denk dat het ons als Europees Parlement aanzienlijk vooruit zou helpen bij onze beslissingen als u zich van uw kant zou verplichten tot een dergelijke ruime interpretatie .
Op die manier zouden we namelijk beter in staat zijn onze ideeën over democratie en handelingsbevoegdheid van de Europese Unie in de onderhandelingen op tafel te leggen .
Mijnheer de Voorzitter , nu ik zoveel ambitieuze en belangwekkende doelstellingen heb horen opnoemen op het gebied van buitenlands en werkgelegenheidsbeleid , schaam ik mij bijna om zoiets als teleurstelling te laten blijken .
Toch moet ik het doen .
Ik heb uw werkprogramma gelezen , en ik heb aandachtig naar u geluisterd .
Ik zou willen dat het voor de vakgebieden die ik hier in het Parlement volg , namelijk milieubeheer , consumentenbeleid en volksgezondheid , net zo ambitieus was als voor de rest .
Ik heb er begrip voor dat een voorzitterschap niet overal tegelijk kan zijn en ook niet op alle punten even ambitieus kan zijn , en daarom respecteer ik het feit dat u andere accenten legt .
Niettemin kan ik u er zo makkelijk vanaf laten komen , dat snapt u wel .
Ik zou dan ook graag een paar opmerkingen maken .
U heeft in uw schriftelijke programma en ook in het programma dat u vandaag heeft gepresenteerd , de nadruk gelegd op voedselveiligheid .
Het Parlement gaat zich over het Witboek voedselveiligheid buigen .
De minister heeft erop gewezen dat dit witboek tijdens de top in juni op tafel zal komen .
Ik hoop dat u genoeg respect voor het Europees Parlement opbrengt om zijn beraadslagingen en de besluiten hierover af te wachten , want ik betwijfel of we tegen juni klaar zullen zijn .
Toch zullen we met genoegen proberen om het Portugese voorzitterschap hierin tegemoet te komen .
U hecht verder belang aan de kaderrichtlijn betreffende het waterbeheer .
Ook hier zou ik u willen verzoeken eenvoudigweg de amendementen over te nemen die het Parlement begin februari in Brussel zal aannemen .
In dat geval zullen we een grote mate van overeenstemming bereiken .
Ik wil nog iets zeggen .
U heeft erop gewezen dat u milieubeheer en ruimtelijke ordening aan elkaar wilt koppelen .
Dat is iets waarin ik u met hart en ziel steun .
U kunt er op de intergouvernementele conferentie voor zorgen dat het nieuwe Verdrag een Europese bevoegdheid voor ruimtelijke ordening bevat .
Dan zult u ons onmiddellijk aan uw kant hebben .
Of u dit werkelijk zult doorzetten , betwijfel ik ten zeerste .
Maar als u het doet , zal ik u in ieder geval steunen .
Tot slot wil ik u nog een ding vragen : wilt u er zorg voor dragen dat milieubeheer ook aan andere beleidsterreinen gekoppeld wordt , dat zo ' n koppeling verplicht wordt , en dat zij ook moet worden aangetoond ?
Zegt u dit alstublieft tegen uw collega ' s in de andere lidstaten en let u erop dat ze het ook doen .
Als het op milieuwetgeving aankomt , gebeurt dat namelijk niet altijd .
Op die manier heeft u misschien niet zo ' n rijk gevulde milieuagenda als anderen , maar u hebt dan toch tenminste fatsoenlijk werk geleverd , en daarbij wens ik u veel succes !
Mijnheer de Voorzitter , mijnheer de fungerend voorzitter van de Raad , het Portugese voorzitterschap heeft een geslaagd symbool gekozen voor zijn voorzitterschap van de Europese Unie : een schip met vijftien roeiers .
Uit de rijkelijk gevulde vrachtruimte van dit schip zou ik één vraagstuk willen opdiepen : de uitdaging van de digitale revolutie voor Europa .
De digitale revolutie brengt een heleboel veranderingen met zich mee , maar de belangrijkste is volgens mij de structurele en culturele revolutie in de distributie van goederen en diensten .
Hierdoor zijn wij gedwongen om een standpunt in te nemen over bepaalde concrete punten in uw programma .
In de eerste plaats moeten we nadenken over het evenwicht tussen overheidsregelgeving en regelgeving binnen de privé-sector , over het evenwicht tussen de wet en zogenaamde soft law .
En wel om de eenvoudige reden dat in het digitale tijdperk , zoals iemand laatst nog zei op de Conferentie van Madrid , een jaar gelijkstaat met twee maanden , en vier jaar , wat een redelijke termijn is voor de afwikkeling van een normale richtlijn , in de elektronicasector gelijkstaat met 24 jaar .
Dat is te lang .
Ten tweede moeten we vertrouwen hebben in de consumenten en de kleine en middelgrote ondernemingen en een klimaat scheppen waarin het nemen van gecontroleerde risico ' s wordt aangemoedigd , hoe tegenstrijdig dit ook moge klinken .
Ten behoeve van de consumenten moeten we werk maken van de uitstekende initiatieven die de Commissie na Tampere heeft uitgewerkt op het gebied van buitengerechtelijke geschillenbeslechting .
We moeten de consumenten echter ook behandelen als volwassenen .
Ten aanzien van de kleine en middelgrote ondernemingen moeten we de dialoog intensiveren die u van plan bent met de bedrijfswereld en de burgers te voeren in het kader van de interne markt .
Maar we moeten ook een aantal heel concrete dingen regelen .
Zo moeten we over artikel 15 van de nieuwe verordening van Brussel en Lugano een duidelijk standpunt innemen in de geest van de ondernemingscultuur , want anders zou dit reglement kunnen indruisen tegen het grootse project E-Europe .
Tenslotte - en op dit punt sluit ik mij aan bij de heer Cox - staan we voor de uitdaging van de transatlantische dialoog .
We zullen geen stap verder komen zolang we niet de afstand overbruggen tussen onszelf en de Verenigde Staten en ons beleid met hen coördineren .
In dit opzicht is er dus behoefte aan intensieve coördinatie , intensieve samenwerking en natuurlijk ook doorzettingsvermogen .
" Het schip vaart uit " : sinds de Middeleeuwen hebben Portugese stuurlui dit principe aangehangen .
Ik geloof dat ons schip de komende zes maanden in goede handen zal zijn .
Mijnheer de Voorzitter , waarde collega ' s , in dit activiteitenprogramma van het Portugese voorzitterschap zijn er twee vraagstukken die mijns inziens van fundamenteel belang zijn : economische samenwerking met de landen van het Middellandse-Zeegebied en de bevordering van duurzame werkgelegenheid .
Mijnheer de Voorzitter , dit Parlement heeft in november een resolutie aangenomen waarin wordt gepleit voor intensievere samenwerking tussen de Europese Unie en Marokko in het kader van de associatieovereenkomst .
Het zou geen steek houden om op visserijgebied de samenwerking te beknotten .
De visserijsector is bijzonder kwetsbaar .
De ramp met de Erika heeft dit duidelijk laten zien .
We moeten tijdens het komende halfjaar profiteren van de rijke maritieme traditie van Portugal en zijn uitstekende betrekkingen met Marokko om de vastgelopen onderhandelingen over het visserijakkoord weer op gang te brengen .
De visserijsector is geconcentreerd in de armste regio ' s van Europa en heeft dringend behoefte aan dit visserijakkoord .
We hebben behoefte aan een progressief economisch , sociaal en regionaal beleid om ook minder bloeiende industrietakken de vruchten te laten plukken van de huidige economische groei .
Ik vraag het Portugese voorzitterschap om moed en besluitvaardigheid te tonen bij deze uitdaging .
Mijnheer de Voorzitter , mijnheer de voorzitter van de Raad , mijnheer de commissaris , ik wil het over twee dingen hebben .
Ten eerste de koppeling tussen het vervoersbeleid en de intergouvernementele conferentie .
Heel wat collega ' s hebben al aangevoerd dat wij geen intergouvernementele conferentie willen die zich alleen maar met de restjes van Amsterdam bezighoudt .
Wij willen een overkoepelende discussie - zij het beperkt en niet overdreven ruim - over de nieuwe bevoegdheden die de Europese Unie nodig heeft om werkbaar te blijven .
En op dat punt kunt u als Portugese voorzitter baanbrekend werk verrichten rond het vervoersbeleid , de veiligheid en het milieu van Europa .
In november heeft het Parlement besloten dat een Europese luchtverkeersbeveiliging een centrale taak is die bij de Europese Unie moet worden ondergebracht .
U kunt zorgen dat dat besluit in daden wordt omgezet door het op de agenda van de intergouvernementele conferentie te plaatsen .
Wij willen niet alles centraliseren .
De operationele bevoegdheden moeten bij de lidstaten of bij de bevoegde particuliere organen blijven berusten .
Maar over de regulerende functie moeten Europese en eenvormige afspraken gemaakt worden .
De huidige versplintering van het luchtverkeer leidt namelijk tot vertragingen , brengt de passagiers in gevaar en veroorzaakt een enorme belasting van het milieu die vermeden kan worden .
Als er een bewijs bestaat dat Europa een meerwaarde kan bieden , dan is het wel een eengemaakte Europese luchtverkeersbeveiliging .
Op de grond mogen we dan een interne markt hebben , in de lucht is versplintering troef .
Dat werkt gewoon niet .
Wij als Europees Parlement zullen daarom aan ons standpunt vasthouden , en ik hoop , mijnheer de voorzitter van de Raad , dat u ons daarbij steunt .
Als tweede punt , en ook hiermee kunt u een verandering teweegbrengen op het vlak van milieu , economie en vervoer , zou ik u willen vragen spoedig een gemeenschappelijk standpunt te formuleren over het spoorwegpakket .
Het Finse voorzitterschap is er in december in geslaagd de weerstand van de Franse regering tegen het openstellen van het spoorwegvervoer te overwinnen .
Maar nu heb ik het gevoel dat er weer tijd gerekt wordt .
Er ligt voor u als Portugees voorzitterschap een grote kans weggelegd als u ervoor kunt zorgen dat dit gemeenschappelijk standpunt snel wordt geformuleerd .
Wij zitten erop te wachten .
Wij willen dat het goederenvervoer van de weg naar het spoor wordt overgeheveld .
U kunt ons daarbij helpen .
Mijnheer de Voorzitter , geachte collega ' s , ik wil een kwestie aan de orde stellen die het Portugese voorzitterschap zeer na aan het hart gaat , namelijk de kwestie-Angola .
In dit land is al 25 jaar een burgeroorlog gaande , die op dit moment de grootste humanitaire catastrofe ter wereld is .
Wij weten waarom het akkoord van Lusaka niet kon worden nageleefd - dat ligt in de eerste plaats aan UNITA .
Daarom heeft de wereld dan ook sancties tegen UNITA ingevoerd .
Het conflict dreigt zich voorts regionaal te verspreiden , doordat regeringstroepen het territorium van buurlanden hebben betreden en doordat UNITA zich verenigd heeft met bewapende groeperingen in andere landen .
In humanitair opzicht is hier zoals gezegd sprake van de grootste humanitaire catastrofe ter wereld , met twee miljoen binnenlandse vluchtelingen en een vreselijk lijden aan beide kanten .
Wij willen dan ook dat Portugal , of in elk geval de Portugese regering , met haar democratische , antikolonialistische traditie , ook tegenover het Parlement verklaart welke maatregelen men denkt te nemen om bij te dragen aan een oplossing .
Alleen een politieke oplossing kan zorgen voor vrede en verzoening in Angola .
Mijnheer de Voorzitter , mijnheer de commissaris , mijnheer de voorzitter van de Raad , uw bereidheid om met het Europees Parlement van gedachten te wisselen is hier in goede aarde gevallen , hetgeen gezien de ruime ervaring die de Portugese regering op het vlak van de dialoog heeft verworven , niet verwonderlijk is .
Als wij de doelstellingen van het voorzitterschap - die inderdaad ambitieus zijn - van nabij bekijken , stellen wij vast dat er diverse prioriteiten worden gesteld , vrij veel dialoog aanwezig is en talrijke dossiers worden geopend of worden voortgezet .
Wij vinden het echter zorgwekkend dat het voornemen om dossiers af te ronden of doelstellingen daadwerkelijk te verwezenlijken veel minder sterk tot uiting komt .
Desondanks hopen wij dat het Portugese voorzitterschap een goed voorzitterschap zal zijn , voor Europa , voor de burgers van Europa en voor de Portugezen .
Voor Europa .
Wij willen meewerken aan de opbouw van Europa , wij willen Europa versterken , wij willen een Europa waarin iedereen zich vertegenwoordigd voelt en waarmee iedereen zich identificeert , een Europa dat niet in handen van een minderheid is , een Europa waar de kleinen niet door de groten worden verdrukt .
Nu wij aan de vooravond van de herziening van de Verdragen staan , moeten wij goed beseffen dat in dit Europa het voorzitterschap van een klein land niet noodzakelijkerwijs slechter of minder doeltreffend hoeft te zijn dan het voorzitterschap dat door de grote landen wordt uitgeoefend .
Voor de Europese burgers .
De burgers willen een Europa dat een antwoord biedt op hun problemen en niet enkel oog heeft voor bankrekeningen en handelswaar .
Zij willen een Europa dat veiligheid , drugsbestrijding , onderdrukking van de criminaliteit , toezicht op de illegale immigratie en tenuitvoerlegging van maatregelen ter verwezenlijking van de ruimte van vrijheid , veiligheid en rechtvaardigheid hoog in zijn vaandel draagt .
Ik ben ervan overtuigd dat de minister het met mij eens is dat de Portugese commissaris , António Vitorino , bijzonder competent is en werk van hoge kwaliteit levert .
Ik hoop dan ook van harte dat de Raad erin slaagt op de terreinen die onder de bevoegdheid van de commissaris vallen serieuze vorderingen te maken , overeenkomstig het in Tampere gedefinieerde scoreboard .
Een voorzitterschap voor de Portugezen , die zich herinneren dat Portugal zich tijdens zijn eerste voorzitterschap , nu precies acht jaar geleden , uitstekend van zijn taak heeft gekweten en erop vertrouwen dat de socialistische regering het verworven prestige en de toenmalige efficiëntie niet zullen beschamen .
Mijnheer de Voorzitter , geachte collega ' s , geachte voorzitter van de Raad .
U , mijnheer de voorzitter van de Raad , probeert te zorgen voor een positievere opstelling tegenover het Europees Parlement .
U accepteert de stem van de Europese burgers als onderdeel van het Europese besluitvormingsproces , en dat waarderen wij .
Wij hopen , en wij rekenen er ook op , dat u deze positieve opstelling gedurende de hele periode van zes maanden handhaaft .
Op juridisch gebied zijn Europese maatregelen nodig .
U stelt het vraagstuk van slachtoffers van misdaden aan de orde .
Dat is een vraagstuk dat de rechtspositie van de burgers vanuit zeer vele dimensies symboliseert .
Het gaat erom dat burgers die gebruik maken van de vrijheid van verkeer niet langer worden gediscrimineerd .
Ik heb mij lange tijd speciaal ingespannen voor de bescherming van misdaadslachtoffers .
Als de lidstaten niet bereid zijn om het individu te beschermen en de gevolgen van het geweld te verzachten , kunnen wij nooit zorgen voor de veiligheid waarover iedereen in zulke fraaie bewoordingen spreekt .
Zonder in verdragen vastgelegde , individuele burgerrechten en middelen voor politie en justitie krijgen wij nooit de vrijheid en geborgenheid die de Europese burgers verwachten .
U kunt dit proces bevorderen door openlijk gebruik te maken van het scoreboard en te laten zien dat er vorderingen gemaakt moeten worden .
Een tijdschema voor de maatregelen zou het tempo kunnen verhogen .
U moet de nodige prioriteiten stellen in uw ambitieuze programma .
In dat verband stel ik voor dat u prioriteit geeft aan misdaadslachtoffers , het scoreboard en de georganiseerde misdaad .
Ik hoop dat u wilt bevestigen dat deze vraagstukken en de burgerrechten bovenaan uw prioriteitenlijst staan .
Ik wens u veel succes en ik hoop dat u grote vorderingen maakt .
Het is verheugend vast te stellen dat Afrika behoort tot de prioriteiten van het Portugese voorzitterschap .
Europa draagt hier inderdaad een grote historische verantwoordelijkheid en het zou echt onverantwoord zijn om het zwarte continent over te laten aan de Amerikanen .
Ik hoop dat de Euro-Afrikaanse top er komt en dat de Unie er eindelijk in zal slagen om een gemeenschappelijk standpunt in te nemen ten aanzien van het conflict in Centraal-Afrika .
Dat de aandacht van Portugal zich vooral richt op Angola is logisch .
Toch wil ik enkele kanttekeningen maken bij de verklaring over de Angolese oorlog waar de rebellenbeweging UNITA als hoofdschuldige wordt aangewezen .
Het is inderdaad juist dat Savimbi het eerste vredesakkoord kapotschoot toen hij de verkiezingen verloor in 1992 .
Het is even correct dat UNITA de periode van demilitarisering gebruikt heeft om zich te herbewapenen en in de huidige oorlog verantwoordelijk is voor grove mensenrechtenschendingen .
Wij moeten dit scherp blijven veroordelen .
Maar dat pleit de leiders van Angola nog niet vrij .
Het was immers de regering die eind 1998 de totale oorlog verklaarde aan de rebellen en in die oorlog al evenmin de burgers spaarde .
Evenzeer staat vast dat ook de regering zich tijdens deze periode van vrede massaal herbewapent .
Mensenrechtenorganisaties zoals Human Rights Watch en Global Witness beschuldigen de regering van grootschalige corruptie , het aanwenden van miljarden oliedollars voor militaire deals , nota bene onder meer met Portugal , en van de repressie van de oppositie en de pers .
Afrika ' s tweede grootste olieproducerende land heeft een van de slechtste socio-economische indicatoren ter wereld met ondervoede kinderen en cholera-epidemieën tot in het centrum van de hoofdstad .
Europa moet blijven pleiten voor een dialoog zonder in een militaire logica te treden .
Portugal kan daarin een belangrijke rol spelen .
Niet door zich eenzijdig op te stellen , wel door beide partijen te wijzen op hun verantwoordelijkheid .
Zo kan er eindelijk enig licht schijnen in de donkere Angolese tunnel .
Mijnheer de Voorzitter , mijnheer de fungerend voorzitter van de Raad , allereerst wil ik mij aansluiten bij het standpunt van collega Coelho dat een klein land tijdens zijn voorzitterschap de Unie daadwerkelijk aanzienlijk vooruit kan brengen .
Dit hebben wij met het Finse voorzitterschap bewezen en ik ben er zeker van dat ook Portugal hierin slaagt .
Misschien wel de grootste uitdaging die Finland aan Portugal doorgeeft , is de afwikkeling van het zogeheten belastingpakket dat betrekking heeft op de fiscale gedragscode .
Toen Portugal vorig jaar na de Top van Helsinki voor het eerst de andere lidstaten inlichtte over de zwaartepunten van zijn voorzitterschap , was ik nogal teleurgesteld over de manier waarop over het belastingpakket werd gesproken .
Het was alsof er al werd afgezien van pogingen een compromis te bereiken .
Vorige week in het Parlement was de nieuwe voorzitter van de Raad van ministers van Economische Zaken en Financiën , de heer Pina Moura , echter al aanzienlijk vastberadener en bracht hij bij mij het geloof terug dat net zoals het vorige , Finse voorzitterschap ook Portugal de harmonisatie van de belastingheffing in de lidstaten , op de manier zoals in het belastingpakket wordt voorgesteld , van belang acht .
Het was ook verheugend te horen dat het belastingpakket ook in de toekomst als een geheel zal worden behandeld .
Er is geen sprake van een hopeloze kwestie .
In de verklaring van de Top van Helsinki bereikten de lidstaten al overeenstemming over het beginsel dat alle burgers van de Unie belasting moeten betalen over al hun inkomsten uit spaargeld .
Deze gerechtvaardigde belasting kan echter op veel manieren worden gerealiseerd .
Het is van wezenlijk belang om ook aandacht te schenken aan de verschillende informatieverplichtingen waarmee een rechtvaardige en allesomvattende heffing gegarandeerd kan worden .
Ik hoop dan ook dat de Raad zo snel mogelijk een fiscale werkgroep op hoog niveau benoemt , waarvan in Helsinki al sprake was , en doorgaat waar men in Helsinki is gestopt .
Afgezien van het belastingpakket , wordt steeds meer ingezien dat er een uniform systeem van belasting op energie moet komen , waarvan het effect in het licht van de totale belastingdruk neutraal is .
Persoonlijk steun ik deze doelstelling van harte , mits deze hervorming wordt doorgevoerd zonder het concurrentievermogen van de Europese industrie in gevaar te brengen .
De derde uitdaging met betrekking tot de belastingheffing heeft te maken met de BTW .
Het is ons doel om zodra dit mogelijk is te komen tot een definitief BTW-stelsel .
Ik hoop dat tijdens het Portugese voorzitterschap ook dit niet wordt vergeten .
Mijnheer de Voorzitter , fungerend voorzitter van de Raad , u heeft inderdaad een ambitieus programma opgesteld .
Wij van de Fractie van de Europese Volkspartij ( Christendemocraten ) en Europese democraten verwachten veel van de geplande werkgelegenheidstop .
Wat de christen-democratische premier van Luxemburg Juncker voor de Werkgelegenheidstop van 1997 eiste , geldt ook voor de geplande bijzondere top in Lissabon .
Het mag geen literaire top worden , zoals Juncker het noemde toen hij wees op de talrijke vrijblijvende verklaringen van de vele topontmoetingen .
Daar staat tegenover dat de staatshoofden en regeringsleiders met het zogenaamde proces van Luxemburg , dat wil zeggen , coördinatie door middel van werkgelegenheidsrichtsnoeren en nationale actieplannen , een heel concreet succes hebben geboekt .
Maar sinds 1997 blijven de echt grote successen uit .
Voor alles zijn er lacunes in de praktische uitvoering van de richtsnoeren .
Het gemeenschappelijke werkgelegenheidsverslag van 1999 noemt in dit verband het gebrek aan daden in de lidstaten bij de hervorming van de fiscale en sociale stelsels , bij het stimuleren van het levenslang leren , en tekortkomingen bij de bevordering van sociale partnerschappen voor de modernisering van het arbeidsbestel .
Al jaren speelt het werkgelegenheidsbeleid een grote rol in het Parlement .
Helaas hebben de Raad en de staatshoofden en regeringsleiders ook in 1999 nauwelijks iets overgenomen van onze voorstellen , zoals in het geval van het zogenaamde Europese werkgelegenheidspact van Keulen of de richtsnoeren voor 2000 .
Ik verzoek het Portugese voorzitterschap te handelen zoals het in zijn discussienota heeft aangekondigd : doet u het beter en houdt u meer rekening met onze standpunten .
Nieuwe economische dynamiek , concurrentie en flexibiliteit moeten op een lijn gebracht worden met cruciale behoeften op het vlak van sociale zekerheid .
Het succesmodel van de sociale markteconomie is het toekomstmodel voor Europa .
Voorzitter Gama , wij zijn blij met veel van hetgeen u hebt gezegd .
U sprak over de rol van het Parlement , over de intergouvernementele conferentie en het statuut van de leden .
Wij moeten echter ook spreken over de uitbreiding van de Europese Unie .
De uitbreiding naar het oosten is ongetwijfeld zeer belangrijk .
Wij willen een politiek Europa opbouwen , maar daarbij mogen wij - en Portugal is evenals Italië een mediterraan land - het grote Middellandse-Zeebekken niet uit het oog verliezen .
Wij moeten tegelijkertijd een groots mediterraan beleid voeren en de ontwikkeling oostwaarts compenseren met een ontwikkeling zuidwaarts .
Er zijn met betrekking tot de Europese Raad drie vraagstukken waar ik kort op in wil gaan .
U hebt gesproken over de werkgelegenheid .
Deze is uiterst belangrijk .
Werkloosheid is immers probleem nummer één .
Daarom moet men het midden- en kleinbedrijf helpen en het toerisme nieuw leven in blazen met behulp van het ontwikkelingsbeleid en sterke belastingvermindering .
Het vraagstuk van de rechtspraak ligt ons , zoals u zelf ook al zei , nauw aan het hart .
Justitie is een uiterst belangrijk onderdeel van het Europees beleid .
Er zijn processen die veel te lang duren , er zijn ook onrechtvaardige processen en wat dat betreft staat Italië absoluut aan de top .
Ook bestaan er in heel wat landen van Europa nauwe banden tussen justitie en politiek .
Er zijn rechters die hun macht gebruiken niet om recht te spreken , maar om politieke activiteiten uit te oefenen en vaak ook om de oppositie of minderheden te treffen .
Na de werkgelegenheid en de rechtspraak wil ik nog een derde punt aanstippen : drugs .
Dit grote sociale vraagstuk baart ons heel wat zorgen .
Hierbij zijn immers miljoenen jongeren betrokken .
Drugsbestrijding moet een van de prioriteiten van het Portugese voorzitterschap , de Europese Commissie en dit Parlement zijn .
Men moet oude , maar vooral ook nieuwe drugs bestrijden .
Men mag niet zwichten voor de verleiding van liberalisatie van drugs , of van legalisatie en therapeutisch gebruik van verdovende middelen , zoals heroïne , waar dit Parlement zich tegen heeft uitgesproken .
Miljoenen jongeren houden in de gaten wat wij hier doen .
Zij houden hun blik gericht op Europa .
Zij verwachten een antwoord van Europa .
Mijnheer de Voorzitter , ik wil graag drie opmerkingen maken .
Mijn eerste opmerking gaat over Zuidoost-Europa en het Middellandse-Zeegebied .
Wij weten allen dat dit een onrustig gebied is en het zou naïef zijn te denken dat tijdens de zes maanden van het Portugese voorzitterschap alle problemen de wereld uit kunnen worden geholpen .
Ik wil echter het voorzitterschap en de Commissie vragen ervoor te zorgen dat het Bureau voor wederopbouw van de Balkan , dat in Thessaloniki zijn zetel heeft , zijn taken optimaal kan vervullen .
Ook hoop ik dat enerzijds Turkije beseft dat de status van kandidaat-land verplichtingen met zich mee brengt in verband met de overneming van het communautair acquis en anderzijds het voorzitterschap en de Commissie Turkije op zijn verplichtingen attent blijven maken .
Mijn tweede opmerking betreft de intergouvernementele conferentie .
Het handvest van de grondrechten moet inderdaad in het herziene Verdrag worden opgenomen .
Dit gaat de Europese burgers namelijk rechtstreeks aan .
Ook moet men de agenda van de intergouvernementele conferentie verruimen .
Er moet een rechtsgrondslag worden vastgesteld voor het gemeenschappelijk buitenlands en defensiebeleid .
Tevens wil ik met klem verwijzen naar hetgeen het Parlement in het verslag van de heren Dimitrakopoulos en Leinen naar voren heeft gebracht .
Daarin staat dat voor een aantal belangrijke vraagstukken , zoals toerisme en cultuur , aparte hoofdstukken moeten worden opgenomen in het Verdrag .
In mijn derde opmerking spreek ik als voorzitter van de commissie vervoer .
Uw programma gaat , mijnheer de fungerend voorzitter , de juiste kant uit .
Wij hadden echter meer ambitie van u verwacht .
Voor ons is het bijvoorbeeld absoluut noodzakelijk dat tijdens het Portugese voorzitterschap het vraagstuk van het pakket liberalisatiemaatregelen voor de spoorwegen wordt beklonken en een oplossing wordt gevonden voor het probleem van de vertragingen ten gevolge van het systeem voor de luchtverkeersleiding .
Eurocontrol is nu een intergouvernementele aangelegenheid , maar moet worden omgevormd tot een voor allen geldend systeem waarin de Commissie het initiatief in handen heeft .
Alleen op die manier kan men een einde maken aan de hinder die de passagiers boven Europa ondervinden ten gevolge van deze vertragingen .
Mijnheer de Voorzitter , mijnheer de fungerend voorzitter , Costa , het Portugese voorzitterschap wordt de komende zes maanden geconfronteerd met buitengewoon uiteenlopende verantwoordelijkheden .
Ook van mijn kant wens ik het voorzitterschap alle succes toe bij het tot een goed einde brengen van al deze kwesties .
De rode draad wordt ongetwijfeld gevormd door de uitbreiding van de Europese Unie ; een uitbreiding die qua aard en omvang verschilt van alle voorafgaande uitbreidingen .
Wij zijn ons er ook van bewust dat de buitenlandse betrekkingen van de EU zich uitstrekken tot in Oost-Europa .
Het actieprogramma voor de gemeenschappelijke strategie in Oekraïne heeft sinds de top in Helsinki zijn nut al bewezen : Oekraïne heeft inmiddels aangekondigd dat de doodstraf zal worden afgeschaft .
In de openingszin van zijn toespraak verwees de minister van Buitenlandse Zaken , de heer Gama , naar het belang van de publieke opinie en naar het geruststellen van de mensen in Europa .
Ik heb slechts één vraag voor de fungerend voorzitter en wellicht dat hij daar in zijn reactie op kan antwoorden .
Kan hij de verzekering geven dat zijn zorg over de publieke opinie zich ook uitstrekt tot de landen in Midden- en Oost-Europa die een aanvraag hebben ingediend voor het EU-lidmaatschap ?
Misschien vindt hij het niet het geschikte moment om meer informatie te geven over de geplande initiatieven die moeten garanderen dat er niet alleen vaart in de onderhandelingen blijft zitten , maar dat er ook een draagvlak in de betreffende landen aanwezig is .
Ik zou die garantie in zijn antwoord echter erg op prijs stellen .
Mijnheer de Voorzitter , ik wil enkele vraagstukken onderstrepen die mijns inziens op uitstekende wijze in het programma van het Portugese voorzitterschap worden behandeld .
In eerste instantie vereist de uitbreiding van de Unie institutionele hervormingen .
Met deze hervormingen moet Europa in staat worden gesteld een politieke rol te spelen .
Daar vraagt het Parlement de IGC dan ook om .
Europa heeft een interne markt en een gemeenschappelijke munt .
Men moet echter het werkgelegenheidsprobleem met meer vastberadenheid aanpakken en nieuwe inspanningen ondernemen voor de harmonisatie van de fiscale en sociale beleidsvormen die van doorslaggevend belang zijn voor de sociale samenhang .
Door de steeds sterker wordende mondialisering van de economie is men gedwongen het mededingingsvermogen te versterken en de steeds groter wordende uitdaging van de informatierevolutie resoluut het hoofd te bieden .
Wij hebben een nieuwe strategie nodig voor onderzoek , innovatie en opleiding .
Daarover wordt met het gisteren door de Commissie goedgekeurde document een belangrijk debat geopend .
De uitbreiding van de Unie gaat dit keer vooral oostwaarts maar opent nieuwe perspectieven voor alle Europese landen .
Ik ben het echter met het Portugese voorzitterschap eens dat deze politieke prioriteit onze aandacht voor het Middellandse-Zeegebied niet mag doen verslappen .
De vrede en ontwikkeling in dit gebied gaan de toekomst van Europa rechtstreeks aan .
Mijnheer de Voorzitter , geachte afgevaardigden , dit debat is voor het voorzitterschap bijzonder nuttig gebleken .
Wij zullen uw suggesties en opmerkingen dan ook nauwkeurig optekenen en onderzoeken .
Dit voorzitterschap is voornemens nauw samen te werken met het Europees Parlement , en ook met de Commissie , de hoge vertegenwoordiger Javier Solana en de West-Europese Unie , die wij momenteel ook voorzitten .
Wij hopen van harte dat deze samenwerking in alle opzichten resultaat oplevert .
Wij hebben hier kunnen vaststellen dat er overeenstemming heerst over de fundamentele richtsnoeren van het Portugese voorzitterschap en dat deze door het Europees Parlement worden beaamd .
Dit is voor ons een belangrijk gegeven aangezien het ons ertoe zal aanzetten de coherentie van onze werkzaamheden nog aan te scherpen .
Wat het probleem van de werkgelegenheid en de innovatie betreft , vindt de buitengewone Raad van Lissabon hier in dit Parlement een bijzonder opmerkzame en geïnteresseerde Vergadering die vastbesloten is Europa aan het begin van deze nieuwe eeuw om te vormen tot een ruimte waarin sociale samenhang en economisch dynamisme op wereldniveau hand in hand gaan .
Door een economie van de kennis te creëren die niet langer gebukt gaat onder de modellen en stigma ' s van een uitsluitend op productie gerichte economie kunnen wij een afdoend antwoord op de mondialisering bieden en kan een aanvang met de democratisering van de informatietechnologie worden gemaakt .
Hetzelfde geldt voor de uitbreiding , dit historische kader dat het einde van de koude oorlog betekent en de opbouw van een herenigd Europa inluidt .
Het dossier-Turkije zal systematisch worden uitgediept .
Wij zullen tezelfdertijd een onderzoek instellen naar de communautaire verworvenheden , de screening , de toepassing van de criteria van Kopenhagen en de strategische doelstelling om van Turkije een land te maken dat sterk op de betrekkingen met Europa is gericht .
Ik weet dat dit Parlement betwijfelt of dit wel de juiste koers is .
U mag er nochtans zeker van zijn dat ongeacht welke andere methode voor Europa nadeliger zou uitvallen , een veel negatievere weerslag zou hebben en ernstige gevolgen zou meebrengen voor wat wij als Unie willen verwezenlijken , zowel op intern als op internationaal vlak .
In verband met de intergouvernementele conferentie geloof ik dat het voorzitterschap en het Parlement in wederzijds vertrouwen overeenstemming hebben bereikt over de noodzaak deze Vergadering bij het onderhandelingsproces een rol toe te kennen die meer diepgang , meer authenticiteit en meer continuïteit garandeert .
Wij staan open voor deze nieuwe aanpak .
In de brief die ik bij het begin van het voorzitterschap aan de Voorzitter van het Parlement heb gestuurd , heb ik er bovendien uitdrukkelijk op gewezen dat wij , als voorzitterschap , bereid zijn deel te nemen aan de vergaderingen van de Commissie constitutionele zaken of zelfs aan de plenaire vergadering indien het plenum van het Europees Parlement de wens uitspreekt de onderwerpen die op de agenda van de intergouvernementele conferentie staan uitvoerig te bespreken .
Op deze manier worden zowel de scheiding der machten als de verantwoordelijkheden van elk orgaan gerespecteerd en wordt tegelijkertijd een nieuwe impuls gegeven aan het Europees debat over de institutionele hervorming .
Tegen dit soort oplossingen hebben wij geen enkel bezwaar .
Ook tegenover de agenda van Helsinki nemen wij geen onbuigzame houding aan .
De bewoordingen waarin deze agenda is opgesteld , laten ons toe een aantal nieuwe punten op te nemen .
Ik heb deze punten overigens zelf met mijn collega ' s besproken tijdens mijn bezoek aan de Europese hoofdsteden .
De staatssecretaris van Europese Zaken zal nu hetzelfde doen .
Begin januari heb ik mijn Europese collega ' s , de ministers van Buitenlandse Zaken , een brief geschreven waarin ik hun heb gevraagd de aspecten op te noemen die de verschillende regeringen graag aan de agenda van de left-overs zouden zien toegevoegd .
De bedoeling hiervan is tijdens het voorzitterschap en de intergouvernementele conferentie zo snel mogelijk een duidelijk beeld van dit probleem te krijgen .
Dat is trouwens ook een kwestie die hier met het Europees Parlement kan worden besproken .
Ik heb tevens mijn collega ' s uit de kandidaat-landen aangeschreven , zowel die van de eerste uitbreidingsgolf als die van de tweede .
Wij hopen trouwens dat al deze landen mettertijd één enkele groep zullen vormen .
Ook hun heb ik gevraagd hun mening over de intergouvernementele conferentie te uiten .
De uitbreiding van Europa zou immers een flinke deuk krijgen als de institutionele hervorming in Midden- en Oost-Europa wordt opgevat als een preventieve maatregel die het op de nieuwkomers heeft gemunt .
Hierdoor zouden onze betrekkingen in een sfeer van wantrouwen worden gehuld .
De conferentie moet maatregelen treffen die de werking van Europa verbeteren .
Onder deze noemer vallen alleszins geen maatregelen die de toetredingslanden beletten hun stem te laten horen in het Europese besluitvormingsproces .
Daarom is het belangrijk dat deze landen van meet af aan deelnemen en dat hun mening niet alleen aangehoord , maar ook echt gehoord wordt .
Het lijkt ons dan ook niet irreëel te geloven , zoals een van u heeft geopperd , dat wij ons reeds op de Europese Raad van Lissabon een duidelijker beeld zullen kunnen vormen , aangezien over de inhoud en het bereik van de agenda van de intergouvernementele conferentie al een zekere consensus is bereikt .
Het gemeenschappelijk veiligheids- en defensiebeleid is een dimensie die dringend moet worden uitgebouwd als wij althans de aanwezigheid van Europa in het buitenland willen consolideren .
Zolang deze component ontbreekt , heeft het buitenlands beleid van de Europese Unie niets te betekenen .
Wij zullen dit halfjaar dan ook de nodige stappen ondernemen om hierin verandering te brengen .
De NAVO zal voor het eerst bevoegdheden aan de West-Europese Unie overdragen , hetgeen ongetwijfeld gevolgen zal hebben voor de politieke oriëntatie van de Europese Unie .
Maar de collega ' s en afgevaardigden die niet tot de lidstaten van het Atlantische Bondgenootschap behoren , kunnen gerust zijn .
Het ligt namelijk niet in onze bedoeling de Europese veiligheid te verminderen , maar haar te vergroten .
In dit opzicht zullen wij overigens zeer nauwe en oordeelkundige betrekkingen onderhouden met degenen onder ons die niet aan het Atlantische Bondgenootschap deelnemen , maar op ongeacht welk moment tot de structuren ervan kunnen toetreden indien zij dat wensen .
In dat geval staan zij op voet van gelijkheid met de overige partners .
Nu zou ik willen ingaan op enkele aspecten van het buitenlands beleid die hier door de afgevaardigden aan de orde zijn gesteld .
Het Portugese voorzitterschap heeft de Europees-Afrikaanse top niet uitdrukkelijk in zijn doelstellingen opgenomen omdat wij op het moment dat het voorzitterschap aan ons werd overgedragen van oordeel waren dat deze doelstelling nog te vaag was .
Wij wilden de Europeanen niet ontgoochelen door hun een kader voor te schotelen met betrekking waartoe wij geen enkele garantie kunnen bieden .
De logica die aan onze werkzaamheden ten grondslag ligt , is de volgende .
Wij zullen acties blijven ondernemen om dit project op welk later tijdstip ook , weer te kunnen opnemen indien de tijd en de logistieke omstandigheden dit toelaten .
Indien de uitvoering van dit idee onhaalbaar blijkt , zullen wij het thema samen met onze Afrikaanse partners verder uitdiepen zodat wij tenminste een basis achterlaten die in de toekomst meer themagericht ontwikkeld kan worden .
Het volgende punt betreft het probleem van het aan Indonesië opgelegde wapenembargo .
In september , toen de situatie op Oost-Timor absoluut onhoudbaar werd , besloot de Europese Unie Indonesië gedurende een beperkte periode , die nu in januari is afgelopen , een wapenembargo op te leggen .
Deze beslissing voorzag niet in een mechanisme voor automatische verlenging en de Raad heeft eensgezind besloten Indonesië op dit moment geen nieuw wapenembargo op te leggen .
Tezelfdertijd heeft de Raad echter met klem onderstreept dat de lidstaten van de Europese Unie zich op dit vlak aan een strikte gedragscode moeten houden .
Op de eindbestemming van de wapens en hun gebruik zijn bijzonder strenge normen van toepassing .
De bereikte consensus heeft overigens duidelijk laten verstaan dat deze zaak op de voet zal worden gevolgd en dat de Europese Unie net zoals voordien op elk moment naar het mechanisme van het embargo kan grijpen .
Het embargo kan in ongeacht welke dramatische situatie worden ingezet , benut en aangewend om de situatie te corrigeren en onder controle te krijgen .
Angola , van zijn kant , is een land dat over immense rijkdommen beschikt en in tegenstelling tot de meeste andere Afrikaanse landen in verhouding tot zijn oppervlakte en zijn rijkdommen niet overbevolkt is .
De gevolgen van de situatie in Angola spreken voor zich : oorlog , instabiliteit , schrijnend voedselgebrek en precaire humanitaire omstandigheden .
Een van de partijen heeft de Akkoorden van Lusaka aan haar laars gelapt .
En een van de belangrijkste problemen van het Angolese proces was de weigering van een van de partijen om te ontwapenen en een burgerpartij op te richten om zich op die manier in een normaal institutioneel kader te integreren .
Deze ontwikkeling is noodzakelijk en daarom heeft de Europese Unie besloten diegenen die in een van beide kampen , in dit geval UNITA , de wil uiten en bereid zijn politieke wegen te bewandelen en de wapens te laten voor wat ze zijn , aan te moedigen .
Uiteraard is er , zoals wij allen weten , nog heel wat werk aan de winkel .
Vier dagen geleden heb ik een bezoek aan Angola gebracht .
Ik heb daar niet enkel met de president en de regeringsleden gesproken maar ook met afgevaardigden van alle in het parlement vertegenwoordigde groeperingen , met inbegrip van verschillende afgevaardigden die wij zouden kunnen beschouwen als vertegenwoordigers van de diverse stromingen van UNITA .
En ik ben tot de conclusie gekomen dat het merendeel van mijn gesprekspartners erkent dat het Angolese systeem dringend aan verbetering toe is .
Met een aantal van deze verbeteringen is reeds een aanvang gemaakt en het is bijzonder belangrijk dat deze initiatieven worden aangemoedigd .
Ik denk dan in het bijzonder aan de verbetering van het financiële stelsel en de verbetering van de nationale boekhouding , vooral op het gebied van de transparantie en de regelgeving .
In dit opzicht zal het opstarten van onderhandelingen met het Internationaal Monetair Fonds en de eventuele en hopelijk spoedige ondertekening van een eerste akkoord de omstandigheden creëren die nodig zijn om in het kader van de Club van Parijs een multilateraal mechanisme in het leven te roepen voor de regularisatie van de Angolese schuldenlast .
Zodoende kan de Europese Unie de middelen deblokkeren die jaren geleden tijdens de Rondetafelconferentie over Angola werden toegekend , maar op grond van de ons allen bekende redenen nog steeds niet zijn vrijgegeven .
Ook in het institutionele systeem moeten verbeteringen worden aangebracht , te beginnen met de herziening van de grondwet .
In het desbetreffende debat moeten waarden als pluralisme , rechtsstaat en persvrijheid natuurlijk als vanzelfsprekend worden beschouwd .
In verband hiermee wil ik het belang onderstrepen van de gedachtewisseling die in het Angolese parlement zal plaatsvinden over de rechten van de journalisten en de vaststelling dat een modern politiek systeem noodzakelijkerwijs het bestaan van een onafhankelijke pers moet garanderen .
Op deze manier zal Angola zijn plaats op het internationale toneel weer kunnen innemen en zal het systeem van de Verenigde Naties kunnen worden bijgesteld , hetgeen bijzonder belangrijk is .
In dit opzicht wil ik beklemtonen dat de onderhandelingen tussen de Angolese regering en de secretaris-generaal van de Verenigde Naties zijn afgerond .
Er is besloten in Angola een bureau van de Verenigde Naties te openen dat voor de humanitaire hulp zal instaan en de nodige controle zal uitoefenen .
Deze beslissing heeft uiteraard belangrijke gevolgen voor de Angolese bevolking .
Samenvattend moet een van de politieke partijen dringend worden gedemilitariseerd en zijn de instellingen , het financiële stelsel en de coördinatie met het algemene kader van de organisaties van de Verenigde Naties aan verbetering toe .
Het spreekt vanzelf dat de Europese Unie in dit proces een uiterst belangrijke en gewichtige rol speelt , zowel in het kader van de onmiddellijke humanitaire hulp als wat de uitwerking van een programma ter ondersteuning van de wederopbouw en het herstel betreft .
Mijnheer de Voorzitter , geachte afgevaardigden , tijdsgebrek en de toevoeging aan de agenda van een nieuw punt over het Midden-Oosten beletten mij mijn betoog voort te zetten .
Ik wil echter niet nalaten erop te wijzen dat het voorzitterschap met voldoening heeft vastgesteld dat de door ons voorgestelde basisideeën in dit debat doorgaans gunstig zijn onthaald .
Tevens verheugt het ons dat wij het voor elkaar hebben gekregen - ik geloof werkelijk dat we in onze opzet zijn geslaagd - in samenspraak met het Europees Parlement een werkwijze uit te dokteren die in het algemene kader van de werking van onze instellingen ongetwijfeld - daar ben ik rotsvast van overtuigd - aanzienlijk zal bijdragen aan de verrijking van de Raad en het Parlement .
( Langdurig applaus ) Hartelijk dank , mijnheer de fungerend voorzitter van de Raad .
Het debat is gesloten .
 
Vredesproces in het Midden-Oosten Aan de orde zijn de verklaringen van de Raad en de Commissie over het vredesproces in het Midden-Oosten .
Mijnheer de Voorzitter , geachte afgevaardigden , ik zal even kort verwijzen naar mijn recente bezoek aan het Midden-Oosten , samen met de hoge vertegenwoordiger voor het buitenlands beleid , de heer Javier Solana , de speciale gezant van de Europese Unie , de heer Miguel Moratinos , en de vertegenwoordiger van een van de commissarissen .
Wij hebben de gelegenheid gehad namens de Unie van gedachten te wisselen met de hoogste autoriteiten van Syrië , Israël , de Palestijnse gebieden , Jordanië , Egypte en Libanon en we hebben zelfs een onderhoud met de secretaris-generaal van de Arabische Liga gehad .
In het algemeen gaat het vredesproces in het Midden-Oosten de goede richting uit ofschoon het momenteel op twee onmiddellijke knelpunten stuit .
In de Israëlisch-Palestijnse component zorgen een aantal opgetreden vertragingen in het overhandigen van de tijdschema ' s en de verschuiving van de begindatum van de onderhandelingen over het definitieve statuut voor problemen en aan de Syrische kant doen zich vertragingen voor ten gevolge van de weigering van dit land om de onderhandelingen in Washington voort te zetten .
De vertraging die in het Syrische dossier is binnengeslopen , heeft verregaande gevolgen aangezien de huidige situatie het opstarten van onderhandelingen in het kader van het Libanese dossier bemoeilijkt en conditioneert .
De Europese Unie heeft zich in de loop der jaren geleidelijk aan en op coherente wijze in dit proces ingewerkt in de persoon van de speciale gezant , de heer Miguel Moratinos .
Zijn werk verdient een uitdrukkelijke vermelding net zoals de niet-aflatende inzet van de Commissie en nu ook de inspanningen van de hoge vertegenwoordiger .
In aansluiting op ons bezoek zal president Arafat aanstaande maandag na zijn verblijf in Washington bij de Raad Algemene Zaken aanwezig zijn .
We hebben reeds een onderhoud gehad met Levi , de Israëlische minister van Buitenlandse Zaken en wij hopen binnenkort in het kader van de voortzetting van de onderhandelingen een soortgelijk gesprek te kunnen voeren met de minister van Buitenlandse Zaken van Syrië .
Wij - en dan bedoel ik het voorzitterschap , commissaris Christopher Patten en de hoge vertegenwoordiger - zullen tevens deelnemen aan de multilaterale bijeenkomst van 1 februari in Moskou , waar wij de standpunten van de Europese Unie zullen verdedigen .
Hoewel de Unie niet aan de onderhandelingen deelneemt , heeft zij de consolidatie van het vredesproces onophoudelijk gesteund .
Zij is steeds sterk bij het multilaterale proces betrokken geweest en nu , in februari , moet zij de gelegenheid te baat nemen om de werkzaamheden van de door de Unie voorgezeten werkgroep inzake economische en regionale ontwikkeling nieuw leven in te blazen .
Uiteraard heeft zij door middel van het Euro-mediterrane partnerschap ook bijgedragen aan de definitie van een algemeen kader , hetzij in de vorm van associatie-overeenkomsten met de landen uit de desbetreffende regio of programma ' s voor financiële ondersteuning , hetzij via de Europese Investeringsbank .
Hoewel de Europese Unie niet aan de onderhandelingen deelneemt , groeit in alle landen het besef - dat hebben wij tijdens ons bezoek kunnen vaststellen - dat voor de Unie op middellange en lange termijn bij de consolidatie van de vrede in het Midden-Oosten een fundamentele rol is weggelegd .
Dit heeft ongetwijfeld te maken met het feit dat de Unie de voornaamste handelspartner van nagenoeg alle landen uit de regio is en veruit de meeste overheidssteun aan de Palestijnse gebieden toekent .
Nu reeds worden adequate kaders ontwikkeld om aan deze samenwerking een concrete vorm te geven .
Er wordt gedacht aan vluchtelingenhulp , de opstarting van geïntegreerde samenwerkingsprogramma ' s , met name op het gebied van de waterschaarste , een geïntegreerd waterbeheer en specifieke programma ' s voor regionale ontwikkeling .
Bovendien zijn wij erin geslaagd aan dit proces deel te nemen zonder met de Verenigde Staten in aanvaring te komen .
Wij hebben zonder problemen regelmatig met elkaar van gedachten gewisseld .
En de conclusie van onze missie , die wij gisteren hebben afgerond , is dat de huidige inzet van de Unie met betrekking tot de situatie in het Midden-Oosten nog moet worden versterkt .
Het is bijzonder belangrijk dat ook op dit vlak een permanente samenwerking tussen de Raad en de Commissie enerzijds , en tussen deze twee organen en het Parlement anderzijds , tot stand komt .
Hartelijk dank voor uw verklaring , mijnheer de voorzitter van de Raad .
Het debat wordt onderbroken .
Wij gaan nu over tot de stemming .
 
Stemming Van der Laan ( ELDR ) , rapporteur .
Voorzitter , ik wilde alleen maar de Duitse collega ' s erop attent maken dat in een oude versie , ik weet niet of die al gecorrigeerd is , een vertaalfout geslopen is .
Het gaat over paragraaf 5 .
Daar hebben we het over begrotingsjaar 1999 .
In de oude Duitse versie staat 1997 .
Ik wou even heel duidelijk stellen , en ik heb de laatste Duitse versie niet gezien , dat de tekst als volgt moet luiden : " verklaart de rekening voor de uitvoering van de begroting voor het begrotingsjaar 1999 niet te kunnen afsluiten voordat de Commissie de boekhoudkundige fouten die door de Rekenkamer zijn geconstateerd , heeft hersteld " .
( Het Parlement neemt bij opeenvolgende stemmingen de twee besluiten en de resolutie aan ) Verslag ( A5-0001 / 2000 ) van de heer Van Hulten , namens de Commissie begrotingscontrole , over het te geven gevolg aan het tweede verslag van het Comité van onafhankelijke deskundigen over de hervorming van de Commissie Betreffende paragraaf 48 Mevrouw de Voorzitter , ik heb een verzoek .
Bij paragraaf 48 , die zodadelijk aan de beurt is , gaat het om het heikele thema van het partijlidmaatschap van de Commissieleden .
Nu kan de stemming over het eerste en het tweede deel tot misverstanden leiden , omdat er geen eerste en of tweede deel is .
In werkelijkheid moet er een tussenzin geschrapt worden , en daarom zou ik u willen vragen die tussenzin voor te lezen , zodat alle collega ' s weten waarover ze stemmen .
Dat is goed .
Betreffende amendement 27 Mevrouw de Voorzitter , ik beschouw amendement 27 als nietig , omdat wij nu goddank besloten hebben dat wij onze regels zelf mogen bepalen , dat wij ons beperken tot een bespreking en dat wij een ander orgaan niet in onze plaats laten beslissen .
Wij hebben de betreffende zinsnede al geschrapt , en de invoeging die amendement 27 beoogt heeft geen zin meer .
Die zou alleen zin hebben als een ander orgaan over onze regels besliste en daarover in alle goedertierenheid met ons zou overleggen .
Aangezien dit Parlement genoeg ruggengraat getoond heeft dat om over zijn eigen procedures zijn eigen beslissingen te nemen , beschouw ik dit amendement als nietig .
Mevrouw de Voorzitter , in dit geval ben ik het niet eens met de vorige spreker omdat dit onderwerp betrekking heeft op het statuut voor de leden .
Het gaat hier om het verschil tussen het Parlement en de Raad .
Dit is iets anders dan de kwestie die we hiervoor hebben behandeld .
Wij handhaven ons amendement . - ( EN ) Mevrouw de Voorzitter , ik ben het met de heer Elles eens dat dit een heel ander onderwerp is , maar ik vind ook dat de heer Kuhne gelijk heeft als hij zegt dat we er een keertje vanaf moeten .
Betreffende paragraaf 56 , amendement 6 - ( EN ) Mevrouw de Voorzitter , amendement 6 , zoals het hier is opgenomen , geeft niet precies de stemming weer zoals die in de Commissie begrotingscontrole heeft plaatsgevonden .
Ik heb hieromtrent overleg gepleegd met de voorzitter van de commissie , maar die is het niet met mij eens .
Ik wil echter graag het verschil uitleggen .
De Commissie begrotingscontrole heeft zich ten gunste van het eerste deel van het amendement - en het betreft hier wel degelijk een amendement - van de Commissie juridische zaken en interne markt uitgesproken en tegen het tweede deel gestemd .
De tekst zou dus als volgt moeten luiden : " ( ... ) van oordeel is dat het , hoewel het totale pakket van salaris en voordelen aantrekkelijk moet zijn en concurrerend voor wat betreft het algemene salarisniveau , de structuur van dit pakket moet worden gemoderniseerd . "
De commissie was voor het eerste deel , een taalkundige verandering , en tegen het tweede deel , een inhoudelijke verandering .
Ik ben bang , mijnheer Van Hulten , dat het voor sommigen onder ons enigszins verwarrend wordt .
Iedereen heeft begrepen wat u bedoelt .
Ik zal in stemming brengen wat er in de tekst geschreven staat .
Mevrouw de Voorzitter , er heeft een interessante ontwikkeling plaatsgevonden tussen de eerste en de laatste versie van het verslag van mevrouw Theato houdende aanbevelingen van het Parlement aan de Commissie inzake de strafrechtelijke bescherming van de financiële belangen van de Unie .
Het voorstel voor een communautaire verordening tot aanstelling van een onafhankelijke Europese openbare aanklager is van tafel geveegd omdat het klaarblijkelijk tegen artikel 280 van het Verdrag indruiste .
Men heeft besloten op de volgende IGC uitsluitend een oproep te doen aan de lidstaten .
Het oude voorstel voor een verordening is dus vervangen door een nieuw waarin wordt gepleit voor de aanstelling van een nieuwe , nogal vage onafhankelijke Europese instantie die toezicht moet gaan houden op de onderzoeksactiviteiten van het fraudebestrijdingsbureau OLAF .
In dit tweede voorstel zie ik de punten van mijn betoog van 25 oktober jongstleden verwoord .
Op die datum uitte ik , samen met enkele collega ' s , mijn ongerustheid over de voorwaarden waaronder het Interinstitutioneel Akkoord inzake de onderzoeken van het OLAF op het Europees Parlement zou worden toegepast .
Misschien wil men onze kritiek in overweging nemen , zelfs in dit late stadium .
Ik vind deze nieuwe Europese instantie , die toezicht gaat uitoefenen op een onafhankelijk bureau , heel merkwaardig .
Ze biedt mijns inziens geen antwoord op de fundamentele vraag die ik stelde inzake de onafhankelijkheid van ons Parlement .
Het voorstel tot aanstelling van een onafhankelijke Europese openbare aanklager druist in tegen mijn opvatting dat Europa bestaat uit onafhankelijke naties .
Toch blijven zeer veel juristen dit voorstel onderschrijven .
Deze zogenaamde onafhankelijke juristen worden in werkelijkheid direct of indirect door de Commissie betaald .
Ze zouden zich beter bezig kunnen houden met de privileges en immuniteiten van de Commissie die , volgens het verslag van de onafhankelijke deskundigen zelf , de fraudebestrijding zouden belemmeren .
Wij vinden het overigens echt absurd dat dit voorstel tot aanstelling van een Europese openbare aanklager in het verslag-Theato is opgenomen zonder dat onze commissie voor de follow-up van institutionele zaken geraadpleegd is .
Een dergelijke aanstelling zou immers het evenwicht tussen de instellingen ingrijpend verstoren .
Maar zoals altijd bij Europese vraagstukken worden hervormingen aangekondigd zonder dat vooraf kenbaar wordt gemaakt welke omvangrijke gevolgen ze zullen hebben .
Dit voorbeeld toont aan welk gebrek aan informatie er binnen onze instellingen bestaat .
Mevrouw de Voorzitter , namens de Partij van de gepensioneerden heb ik voor deze aanbeveling inzake strafrechtelijke bescherming van de financiële belangen van de Unie gestemd .
Dit moet voor mij de eerste stap zijn in de richting van een gemeenschappelijke Europese juridische ruimte voor civiel- en strafrechtelijke zaken .
Anders zou ik niet voor hebben gestemd .
Europa heeft er namelijk geen belang bij dat er een Europese juridische instantie wordt opgericht die enkel en alleen de trouweloze ambtenaren ervan langs moet geven .
Zwarte schapen zijn er overal .
Ik hoop en vraag dan ook dat de burgers van heel Europa kunnen beschikken over een Europees burgerlijk wetboek en een Europees strafwetboek .
Wij stemmen tegen de oprichting van een Europees Openbaar Ministerie om de volgende redenen : Wij zijn tegen een gemeenschappelijk strafrecht en een gemeenschappelijke juridische autoriteit .
Ons uitgangspunt is dat we de criminaliteit even efficiënt kunnen bestrijden met de bestaande instrumenten zoals Interpol en het Europees Verdrag betreffende uitlevering en onderlinge rechtsbijstand .
In werkelijkheid zijn de verschillen op het gebied van strafrecht in de lidstaten niet zo groot dat ze met de bestaande instrumenten niet te overbruggen zijn .
Wij zijn het eens met de kritiek van de tien lidstaten die de Fraude-overeenkomst van 1995 nog niet bekrachtigd hebben .
Naar onze mening bevat het Verdrag geen rechtsgrondslag voor de oprichting van een Europees Openbaar Ministerie .
Er is geen grondslag voor de oprichting van een autoriteit die het strafrecht of de rechtspraak in de lidstaten regelt .
Een alternatief voor een Europees Openbaar Ministerie zou het in Tampere voorgestelde Eurojust kunnen zijn .
Een gecoördineerde eenheid bestaande uit nationale openbare aanklagers , die de opsporing in misdaadzaken ondersteunen .
Wij begroeten dit initiatief .
Precies dit soort praktische samenwerking hebben wij nodig .
Het Europees Openbaar Ministerie zou zich in eerste instantie alleen bezighouden met misdrijven die door EU-ambtenaren zijn gepleegd .
Belangrijker is echter een grondige herziening van het personeelsstatuut en van de tuchtprocedure .
Alleen de zwaarste overtredingen hebben immers strafrechtelijke gevolgen .
90 % van de zaken zullen van disciplinaire aard zijn en verzuim of onbevoegdheid betreffen .
Daarom zijn strengere interne controleprocedures en een herziening van de onschendbaarheid van de ambtenaren noodzakelijk . - ( EN ) Namens de conservatieven in het Europees Parlement benadruk ik hier nogmaals onze betrokkenheid bij het beschermen van de financiële belangen van de Europese Gemeenschap .
Graag zouden wij zien dat het verdrag en de twee protocollen over deze kwestie zo snel mogelijk door alle lidstaten worden ondertekend .
Om te garanderen dat dit doel wordt bereikt , dient er volgens ons sprake te zijn van een nauwe samenwerking tussen de lidstaten .
Wij kunnen echter geen steun geven aan het concept van een eenvormig strafrechtelijk kader om de financiële belangen van de EU te beschermen en evenmin aan de oprichting van een Europees Openbaar Ministerie .
Daarom hebben wij vandaag tegen het verslag van mevrouw Theato gestemd .
Wij van de Oostenrijkse Vrijheidspartij hebben ons van het begin af aan ingezet voor een efficiënte controle en fraudebestrijding in verband met de Europese begroting .
Dit is ook de reden waarom wij in grote lijnen instemmen met het verslag-Theato .
Niettemin zijn wij ons bewust van het probleem rond de gerechtelijke bevoegdheid .
In dat verband moeten de lidstaten zich in het kader van de discussie over de hervorming van de Verdragen afvragen of het creëren van een Europese strafrechtelijke bevoegdheid eigenlijk wel zinvol of doelmatig is .
De huidige rechtspositie laat dit volgens ons niet toe .
Het aanstellen van een Europese openbare aanklager , hoe die ook verder genoemd mag worden , vormt een zware aanslag op de soevereiniteit van de lidstaten en vereist daarom een grondige discussie .
Uit het feit dat nog maar weinig lidstaten het Verdrag betreffende de bescherming van de financiële belangen van de Europese Gemeenschappen hebben geratificeerd , blijkt nog maar eens waar de grenzen liggen van de Europese integratie .
Wij verklaren uitdrukkelijk dat van een communautarisering geen sprake kan zijn en dat een harmonisering van de strafbepalingen beperkt moet worden tot de voorgestelde feiten .
Een eengemaakt Europees strafrecht past in elk geval niet binnen onze doelstellingen .
Mevrouw de Voorzitter , in het vandaag gepresenteerde verslag wordt voorgesteld de Commissie overeenkomstig artikel 276 van het Verdrag , kwijting te verlenen voor de uitvoering van de begroting van de Europese Gemeenschappen voor het begrotingsjaar 1997 .
De Franse afgevaardigden van de Fractie Unie voor een Europa van Nationale Staten hebben geweigerd zich achter deze gang van zaken te scharen .
Ons Parlement besloot op 4 mei jongstleden de behandeling van het verslag over de kwijting voor het begrotingsjaar 1997 uit te stellen omdat bleek dat de demissionaire Commissie-Santer alleen lopende zaken mocht afronden en geen beslissingen mocht nemen over hervormingen voor de lange termijn die , gezien de kritiek van de Rekenkamer , noodzakelijk leken .
De Commissie-Prodi is haar verplichtingen op dit gebied niet uit de weg gegaan en heeft een aantal hervormingen aangekondigd .
Maar moeten we om deze reden kwijting verlenen ?
Vergeet niet dat de Rekenkamer een zeer streng verslag over het begrotingsjaar 1997 heeft geschreven en heeft geweigerd de regelmatigheid van de onderliggende verrichtingen krachtens artikel 248 van het Verdrag te bevestigen .
Hoewel de Rekenkamer van mening is dat de verrichtingen inzake vastleggingen regelmatig zijn , voegde hij de volgende belangrijke opmerking hieraan toe : " Zoals in voorgaande jaren , zijn de incidentele fouten in de onderliggende verrichtingen van dien aard , dat de Rekenkamer niet kan waarborgen dat deze verrichtingen wettig en regelmatig zijn . "
Als de Rekenkamer de betrouwbaarheid van de gehele begroting van 1997 niet kan bevestigen , waarom hebben de Europese afgevaardigden dan besloten in te stemmen met het verlenen van kwijting ?
Natuurlijk wordt ons tegengeworpen dat de Commissie niet meer dezelfde is .
Dat kan wel zo zijn , maar we hebben het nog altijd over de begroting van 1997 .
Die is de afgelopen zes maanden niet veranderd .
De Commissie is niet verantwoordelijk voor alle foutieve onderliggende verrichtingen .
Ook de lidstaten moeten hierop worden aangesproken .
Mevrouw de Voorzitter , namens de Partij van de gepensioneerden heb ik voor verlening van kwijting aan de Commissie voor de uitvoering van de begroting 1997 gestemd .
U zult zich afvragen wat de gepensioneerden met de kwijting hebben uit te staan .
Het schoot mij te binnen dat ik eigenlijk boekhouder ben en als boekhouder wil ik natuurlijk graag dat zoveel mogelijk geld in de zakken van de gepensioneerden blijft zitten .
Daarom is voor ons de controle door het Parlement met het oog op verlening van kwijting zeer belangrijk .
Ik hoop dat zowel de Rekenkamer als het Parlement meer bevoegdheden krijgen , met name meer bevoegdheden voor dit soort controles .
Ook wil ik graag dat men angstvallig een oogje in het zeil houdt om te voorkomen dat voor elke euro die in de zakken van de burger terechtkomt , er tien worden uitgegeven .
Tot slot wil ik graag de garantie dat gecontroleerd wordt of alles niet alleen formeel , maar ook inhoudelijk in orde is en of alles ook keurig op de plaats van bestemming terechtkomt .
Verslag-Van Hulten ( A5-0001 / 2000 ) Mevrouw de Voorzitter , in het verslag over de hervormingen die een einde moeten maken aan de crisis binnen de Commissie volgt de heer Van Hulten in grote lijnen het tweede verslag van de onafhankelijke deskundigen , waarover mijn fractie zich op 13 september jongstleden al heeft uitgesproken .
In de voorgestelde hervormingen wordt echter onvoldoende rekening gehouden met de werkelijkheid .
Achter de vele soms goede en soms slechte voorstellen voor doelgerichte verbeteringen gaan immers daadwerkelijke problemen schuil met betrekking tot de wijze waarop de instellingen functioneren .
In het eerste verslag van de onafhankelijke deskundigen zijn persoonlijke tekortkomingen aan het licht gebracht .
Men had mogen verwachten dat het tweede verslag over de corruptie zou gaan waarvan binnen de instellingen onophoudelijk sprake is .
Deze corruptie is in een aantal documenten beschreven die in omloop waren toen dit verslag werd opgesteld .
Helaas kwam de corruptie in het tweede verslag niet aan de orde .
Uiteraard is het beter voorstellen voor de toekomst te doen dan telkens op het verleden terug te komen .
Als we in het onderhavige geval het verleden echter negeren , zullen we ons nooit een duidelijk beeld kunnen vormen van de hervormingen die noodzakelijk zijn .
Uiteraard moeten er op veel gebieden veranderingen worden aangebracht .
Het grootste probleem is echter het dogma van de onafhankelijkheid van de Commissie , waardoor veel mensen steeds maar niet inzien dat deze instelling slechts een gemeenschappelijke dienst behoort te zijn voor de lidstaten , en de lidstaten ervan lijken te worden weerhouden haar daadwerkelijk te controleren .
We moeten er dus alles aan doen om te voorkomen dat de Commissie zich ontwikkelt tot een fort dat geen controle toestaat op wat er zich binnen haar muren afspeelt .
De Raad moet weer daadwerkelijk politieke controle op de Commissie gaan uitoefenen .
De wederzijdse samenwerking tussen enerzijds de Europese Rekenkamer en anderzijds de nationale rekenkamers moet worden verbeterd , zodat de controles in zowel de lidstaten als Brussel effectiever kunnen verlopen .
De quasi-diplomatieke privileges van de Commissie , die onderzoeken belemmeren , moeten worden opgeheven .
Nationale ambtenaren die over bijzondere expertise beschikken moeten gemakkelijker tijdelijk bij de Europese instellingen kunnen worden gedetacheerd .
Tenslotte moet , zoals in het overigens niet opgevolgde advies van onze Commissie werkgelegenheid en sociale zaken was bepleit , de mogelijkheid om belangengroeperingen zonder voorafgaande toestemming uit deel A van de begroting te financieren , geheel worden heroverwogen .
Deze mogelijkheid kan er immers toe leiden dat subsidies zonder rechtsgrondslag worden uitgedeeld en dat het cliëntelisme rondom de Commissie wordt bevorderd .
Mevrouw de Voorzitter , namens de Partij van de gepensioneerden heb ik voor het verslag over de hervorming van de Commissie gestemd .
In de preambule staat geschreven dat deze verordening noodzakelijk is om het vertrouwen van de Europese burgers in het Europese integratieproces te herstellen .
Daarom mag er ook geen fraude zijn en moet er een verordening van de Commissie komen die ons kan behoeden voor herhaling van bepaalde situaties die , zoals ik zojuist al zei , misschien het gebruikelijke zwarte schaap zijn .
Collega Berthu , die voor mij heeft gesproken , heeft dan ook wijze woorden gesproken : het komt inderdaad op de inhoud aan van hetgeen men doet .
Het vertrouwen van de burgers , en dus ook van de gepensioneerden van de Europese Unie , wint men niet alleen met honderdduizend verordeningen en artikelen , maar vooral met concreet en soepel handelen van de Commissie en met een personeelsinkrimping in het Parlement , de Commissie en de Raad .
Wij stemmen vandaag voor het verslag-Van Hulten , omdat het goede aanbevelingen bevat betreffende de hervorming van de Commissie .
Wij leggen vooral de nadruk op een grondige hervorming van het personeelsbeleid en een efficiëntere en gedecentraliseerde financiële controle .
Wij hebben echter ook tegen enkele voorstellen gestemd .
Wij stemmen tegen de oprichting van een Europees Openbaar Ministerie .
Wij vinden een ruimere intergouvernementele samenwerking op het gebied van opsporing in misdaadzaken , zoals op de Top van Tampere is voorgesteld , een beter idee .
Er is bovendien meer behoefte aan een herziening van het personeelsstatuut , omdat slechts weinig zaken strafrechtelijke gevolgen hebben .
Wij stemmen tegen de afschaffing van de voorafgaande controle , omdat er volgens ons een zekere controle vooraf moet zijn .
Steekproefcontroles achteraf , nadat het geld is uitgegeven , zijn beslist ontoereikend .
De controle moet daarentegen hervormd en gedecentraliseerd worden .
Wij stemmen tegen een beperking van het recht van het Parlement toegang te krijgen tot documenten .
Het Parlement moet inzage kunnen hebben van alle documenten die de Commissie aan het Comité van Wijzen ter beschikking stelt .
Wij stemmen tegen de oprichting van bijkomende zogenaamde onafhankelijke comités van deskundigen .
Het is de taak van de bevoegde commissie in het Parlement om onderzoeken te openen en hervormingen voor te stellen .
Het gevaar van comités van deskundigen is dat ze de rol van het Parlement als democratisch verkozen instelling ondermijnen . - ( EN ) Mevrouw de Voorzitter , ik steun de voortreffelijke pogingen van mijn Labour-collega Neil Kinnock van ganser harte om de rotzooi op te ruimen waaronder de Europese Commissie zichzelf heeft bedolven .
De Commissie was niet in staat om haar taken met behulp van de technologie uit de jaren vijftig goed uit te voeren en kan evenmin goed functioneren met een managementcultuur uit die tijd .
De managementsystemen en de financiële controlesystemen dienen van top tot teen gereorganiseerd te worden om een efficiënte en transparante Commissie te creëren die ter verantwoording kan worden geroepen en die het vertrouwen van de Europese burgers kan herwinnen .
Commissaris Kinnock heeft een vliegende start gemaakt .
Er is geen betere persoon denkbaar om koppige , ouderwetse en vastgeroeste organisaties te ontleden .
Hij heeft voorgesteld om een gedragscode voor alle ambtenaren van de Commissie in het leven te roepen , om het claimen van sleutelposities door bepaalde landen af te schaffen en om de industriële betrekkingen te moderniseren .
Dit zijn moedige en radicale voorstellen en ze vormen een uitstekende afspiegeling van het traditionele Britse gezond verstand .
Dankzij de commissaris waait er een frisse Britse wind door de organisatie ; een wind die efficiëntie en verantwoordelijkheid uitademt .
Het is uiteraard aan het Europees Parlement , en met name aan de socialistische fractie onder leiding van mijn voormalige collega , Pauline Green , te danken dat de Commissie gedwongen werd om openheid van zaken te geven en de noodzaak van veranderingen te onderkennen .
Maar we moeten nog steeds waakzaam blijven .
Commissaris Kinnock zal nu , en ook in de toekomst , aanzienlijke weerstand blijven ondervinden bij het doorvoeren van zijn hervormingen .
In het openbaar profileert iedereen zich als voorstander van een radicaal hervormingsproces .
Een aantal eurocraten zal echter achter de schermen alles in het werk stellen om de verworven privileges in stand te houden .
Bovendien zullen eurofobe conservatieven geen gelegenheid voorbij laten gaan om op het politieke vlak punten te scoren , zelfs als dat ten koste zou gaan van de broodnodige hervormingen .
Commissaris Kinnock en zijn hervormingsprogramma kunnen in ieder geval op de volledige steun van de socialistische europarlementariërs blijven rekenen .
De hervormingen mogen niet spaak lopen als gevolg van de egoïstische plannen van een klein aantal eurocraten en eurosceptici . - ( EN ) Het verslag van de heer Van Hulten vormt een wezenlijke bijdrage aan de hervormingen binnen de EU en aan de werkzaamheden van de heer Kinnock .
In het kader van de uitbreiding van de Europese Unie is het absoluut noodzakelijk dat wij beschikken over een efficiënte en dynamische Commissie .
Het beschermen van de financiële belangen van de EU vormt een integraal onderdeel van het hervormingsprogramma .
De labourafgevaardigden in het Europees Parlement delen de mening dat de bescherming van de financiële belangen van de EU moet worden verbeterd .
Wij zijn er echter niet van overtuigd dat dit moet gebeuren via de oprichting van een Europees Openbaar Ministerie in een driefasenprocedure zoals in het verslag wordt voorgesteld .
Er zullen nog veel diepgaande discussies moeten worden gevoerd om een manier te vinden waarop fraude in alle lidstaten kan worden aangepakt .
De labourafgevaardigden steunen de oprichting van een Europees Openbaar Ministerie zoals vermeld in punt 38 slechts indien daardoor gemakkelijker toegang wordt verkregen tot informatie die de vervolging vereenvoudigt van degenen die frauderen op kosten van de belastingbetaler .
Daarbij dient die strafrechtelijke vervolging wel te gebeuren door de gerechten in de lidstaten zelf .
De labourafgevaardigden zijn ook van mening dat alle instellingen van de EU , met inbegrip van het Europees Parlement , baat kunnen hebben bij de oprichting van een comité voor maatstaven bij het openbaar bestuur .
( De vergadering wordt om 13.20 uur onderbroken en om 15.00 uur hervat )
 
Vredesproces in het Midden-Oosten ( voortzetting ) Aan de orde is de voortzetting van de verklaringen van de Raad en de Commissie over het vredesproces in het Midden-Oosten .
Ik bedank de voorzitter van de Raad van harte voor zijn verklaring over het Midden-Oosten aan het begin van de ochtend .
Ik was minister Gama , die net teruggekeerd is uit het Midden-Oosten , speciaal dankbaar omdat hij ons deelgenoot heeft gemaakt van een aantal van zijn bevindingen .
Ik betreur het dat ik zelf niet mee kon naar het Midden-Oosten vanwege mijn verplichtingen in het kader van de opening van het Europees Bureau voor wederopbouw .
Zoals ik al eerder vandaag zei - maar dat is weer een heel ander verhaal - werd ik door een samenloop van omstandigheden gedwongen om op het vliegveld van München rond te hangen in plaats van in Thessaloniki te arriveren .
Maar ja , zulke dingen gebeuren nu eenmaal .
Ik hoop dat de geachte afgevaardigden mij zullen excuseren als ik niet het hele debat kan bijwonen , wat in normale omstandigheden altijd mijn bedoeling is .
Het debat was eigenlijk voor vanochtend gepland en daarom heb ik voor vanavond een afspraak gemaakt met vertegenwoordigers uit de Balkanstaten .
Ik hoop dan ook dat ik in dit geval op begrip van dit Huis mag rekenen .
Ik kan u verzekeren dat ik hier geen gewoonte van zal maken .
Evenals de geachte afgevaardigden ben ik blij met de inspanningen van de Verenigde Staten die hebben geleid tot een hervatting van de onderhandelingen tussen Syrië en Israël .
Ondanks het feit dat Syrië om uitstel heeft gevraagd , waardoor de onderhandelingen niet zoals gepland vandaag kunnen beginnen , bestaat er nu weer een redelijke kans dat er in de nabije toekomst een basis voor een vredesverdrag kan worden gelegd .
Ik hoop eveneens dat een vooruitgang met Syrië een hervatting van de besprekingen tussen Libanon en Israël zal bespoedigen .
Daardoor zou er tijdens parallelle onderhandelingen een overkoepelend akkoord gesloten kunnen worden over de betrekkingen tussen Israël en zijn noordelijke buurlanden .
Tegelijkertijd dienen we ook rekening te houden met de Palestijnse situatie .
Deze heeft altijd aan de basis van het conflict gestaan .
Een eerlijk en zeker ook ruimhartig akkoord met de Palestijnen blijft een essentiële voorwaarde voor een blijvende vrede in het Midden-Oosten .
De Israëli ' s en de Palestijnen hebben bij de uitvoering van het Sharm el ­ Sheikh-memorandum aanzienlijke vooruitgang geboekt .
Hoewel niet alles steeds vlekkeloos verloopt , ben ik ervan overtuigd dat de terugtrekking van de nog aanwezige Israëlische troepen binnenkort een feit zal zijn .
Sinds eergisteren lijkt het erop dat medio februari niet langer meer als deadline wordt gehanteerd in het tijdschema voor de kaderovereenkomst inzake de permanente status .
Ik hoop echter dat de veel belangrijkere september-deadline voor een definitieve overeenkomst over de permanente status wel zal worden gehaald .
Na de ontmoeting van premier Barak en president Arafat van afgelopen zondag is mijn indruk nogmaals bevestigd dat zij dit standpunt eveneens delen .
De geachte afgevaardigden weten inmiddels dat wij erg veel belang hechten aan nieuwe resultaten op het multilaterale vlak .
Dit is verre van eenvoudig , maar we zullen al het mogelijke doen om een en ander te realiseren in nauwe samenwerking met de Verenigde Staten , Russische cosponsors en regionale belanghebbenden .
Onze verantwoordelijkheid ligt hierbij met name op het vlak van het stimuleren van de regionale economische ontwikkeling .
De start van de besprekingen met Syrië hebben de weg vrij gemaakt voor het bijeenroepen van de multilaterale stuurgroep aan het eind van de maand in Moskou .
Ik verheug me al op die bijeenkomst en hoop dat we eindelijk vooruitgang zullen gaan boeken .
Alle betrokken partijen - de Palestijnen , de Israëli ' s , de Arabische buurlanden en de Verenigde Staten - hebben erkend dat de Europese Unie een belangrijke rol in het vredeproces dient te spelen .
Onze rol is niet slechts beperkt tot die van geldschieter .
Wij moeten bereid zijn om snel te handelen om de handhaving van de vrede in de regio te ondersteunen .
Wij moeten onszelf echter niet voor de gek houden : aan een veelomvattend vredesakkoord voor het Midden-Oosten hangt een stevig prijskaartje .
De Commissie buigt zich op dit moment al over de gevolgen die meest recente , hoopvolle ontwikkelingen zullen hebben voor de Europese Unie .
Wij zijn van plan om onze uitgewerkte ideeën binnenkort met het Parlement en de Raad te bespreken .
Graag wil ik de geachte afgevaardigden eraan herinneren dat de Europese Unie niet karig is bij het verstrekken van financiële ondersteuning voor het vredesproces .
Wij zijn bijvoorbeeld de grootste donor van de Palestijnen .
Ook hebben wij aanzienlijke steun verstrekt aan Jordanië , Libanon , Syrië en Egypte .
Op een aantal gebieden die voor de Israëli ' s erg belangrijk zijn , is er bovendien een nauwere samenwerking totstandgekomen .
Tussen 1994 en 1998 heeft de Gemeenschap meer dan 600 miljoen euro aan schenkingen en leningen bijgedragen .
Met behulp van dit geld is het fundament van de Palestijnse Autoriteit op een effectieve manier verstevigd en is ook een aanzienlijke bijdrage geleverd aan het herstel van de beschadigde materiële infrastructuur op de westelijke oever en in de Gazastrook .
De lidstaten van de Europese Unie hebben in die cruciale periode gezamenlijk nog eens meer dan 860 miljoen euro bijgedragen In dit verband juich ik de belangrijke stappen toe die de Palestijnse Autoriteit onlangs genomen heeft om de begrotingstransparantie te verbeteren .
President Arafat zal volgende week een ontmoeting hebben met de Raad .
Die ontmoeting biedt een goede gelegenheid om duidelijk te maken dat soortgelijke moedige stappen ook nodig zijn om de Palestijnse regering te verbeteren en om een solide wet- en regelgeving te creëren .
De Commissie speelt in dit proces een actieve rol .
De Commissie heeft eveneens de geplande ondersteuning voor regionale samenwerkingsprojecten tussen de Israëli ' s en de Arabieren uitgebreid .
In het afgelopen jaar is hiervoor meer dan 20 miljoen euro toegezegd .
Dit geld was onder andere bedoeld voor een hernieuwde ondersteuning van activiteiten tussen de bevolkingsgroepen en voor grensoverschrijdende samenwerkingsprojecten waarbij Israëli ' s en Arabieren elkaar zonder overheidsinmenging kunnen ontmoeten en expertise kunnen uitwisselen .
De parlementsleden weten ongetwijfeld dat de Europese Unie de grootste financiële donor is van het algemene verzoeningsproces in het Midden-Oosten .
In de komende fases van het vredesproces ligt een aantal nieuwe doelstellingen voor de hand die in aanmerking komen voor ondersteuning door de Gemeenschap .
Ik denk daarbij aan het realiseren van een voor alle partijen acceptabele oplossing voor de Golanhoogte door bij te dragen aan de veiligheidsmaatregelen en steun te verlenen bij het opruimen van mijnen en bij het opbouwen van de leefgemeenschappen .
Daarnaast zal de economische ontwikkeling in Syrië ondersteuning nodig hebben om van een oorlogseconomie in een vredeseconomie te veranderen .
Ook de wederopbouw en het herstel van Zuid-Libanon , het enige gebied in het Midden-Oosten met een doorlopend militair conflict , zullen een grote inspanning vergen .
Wat Libanon als geheel betreft , zullen wij de economische hervormingen en sociale ontwikkelingen moeten blijven ondersteunen .
Een van de grootste uitdagingen wordt gevormd door het oplossen van het Palestijnse vluchtelingenprobleem .
Om u een indruk te geven : het gaat hier om vijf miljoen mensen , de grootste groep vluchtelingen ter wereld .
Wij moeten initiatieven ondersteunen die gericht zijn op een verbetering van de beschikbaarheid , de distributie en het beheer van de zeer beperkte waterreserves in de regio .
In de laatste , en misschien wel meest belangrijke plaats , stimuleren wij op een aantal gebieden een nauwere regionale samenwerking om alle betrokken landen ertoe te bewegen om hun gemeenschappelijke problemen gezamenlijk op te lossen .
De steun die nodig is in een permanente vredessituatie zal zeer aanzienlijk zijn .
Het is nu al duidelijk dat de financiële middelen die de Commissie op dit moment ter beschikking staan om steun te verlenen in dit deel van de wereld , niet toereikend zullen zijn .
Dit wil ik graag expliciet onder de aandacht brengen .
Met nadruk wil ik de Raad , en voor zover nodig , het Parlement eraan herinneren dat er niet een langer kloof mag bestaan tussen wat wij beloven en wat wij daadwerkelijk kunnen doen .
Ik zeg nogmaals dat bij een verandering in de politieke situatie in het Midden-Oosten ook een verandering plaats zal moeten vinden in het tempo waarin wij de ondersteuning geven die van ons gevraagd èn verwacht wordt .
Ik hoop dat ik daaraan mag toevoegen dat wij die tempoversnelling ook willen realiseren .
Zoals de heer Gama al eerder heeft opgemerkt , hebben wij de afgelopen maanden en weken vooruitgang geboekt .
Het is echter onvermijdelijk dat het vredesproces een zware bevalling wordt , met veel problemen en teleurstellingen .
Wij zullen alles in het werk stellen om dit proces tot een goed einde te brengen en de daaruit voortvloeiende verplichtingen te vervullen en nieuwe uitdagingen tegemoet te treden .
Voor diegenen die zojuist pas zijn binnengekomen , wil ik tenslotte nog even herhalen wat ik aan het begin van mijn betoog zei .
Ik ben niet in de gelegenheid om het debat tot het einde bij te wonen omdat ik er vanuit ging dat het debat vanochtend zou plaatsvinden .
Daarom heb ik voor vanavond een ontmoeting over de Balkan gepland .
Ik hoop dat het Huis hier begrip voor kan opbrengen .
Mijnheer de Voorzitter , commissaris Patten kan rekenen op ons begrip .
Ik zou hem willen zeggen dat de communicatie met Madrid normaal vlotter verloopt .
Ik hoop hem daar dan ook binnenkort te ontmoeten .
De verklaringen die we in de loop van de dag hebben gehoord over het vredesproces in het Midden-Oosten komen heel gelegen .
De Portugese minister van Buitenlandse Zaken , de heer Gama , is immers pas terug uit het Midden-Oosten , waar hij samen met andere vertegenwoordigers van de Raad een intensief werkbezoek heeft afgelegd .
Ik betreur dan ook zijn afwezigheid bij dit debat .
De teneur van de berichten in de media over de recente gebeurtenissen in het Midden-Oosten zou ons pessimistisch kunnen stemmen over de situatie in de regio .
Ik ben echter van mening dat dit negatieve beeld niet overeenstemt met de feiten .
Ik deel in dit opzicht het optimisme van commissaris Patten .
Want ofschoon de Israëlische regering de derde gebiedsoverdracht van de westelijke Jordaanoever aan de Palestijnse Autoriteit heeft uitgesteld , mogen we niet vergeten dat sinds de ondertekening van de akkoorden van Sharm el-Sheikh reeds 39 % van de westelijke Jordaanoever en twee derden van de Gazastrook zijn afgestaan aan de Palestijnse Autoriteit .
Het belangrijkste is echter dat de akkoorden tot nu toe nauwgezet werden uitgevoerd , met inbegrip van deze beslissing van de Israëlische regering om de gebiedsoverdracht uit te stellen , want zij heeft dit recht op grond van de akkoorden .
Op voorwaarde natuurlijk dat dit uitstel niet langer duurt dan drie weken , zoals premier Barak ook heeft beloofd .
Aan de andere kant is het uitstel van de tweede gespreksronde van de op initiatief van Syrië begonnen onderhandelingen in Shepherdstown natuurlijk een zware domper , maar ik ben ervan overtuigd dat de partijen de hoop niet zullen opgeven en zich zullen optrekken aan het bemoedigende resultaat dat op 3 januari jongstleden in Shepherdstown is bereikt .
Mijnheer de Voorzitter , debatten over het Midden-Oosten zijn altijd heel omstreden .
Het feit dat de verschillende fracties van het Parlement deze gezamenlijke ontwerpresolutie indienen op basis van een ruime consensus is volgens mij dan ook een duidelijk bewijs van de politieke wil om het vredesproces resoluut te ondersteunen .
Ik vertolk dan ook de mening van het Parlement wanneer ik stel dat wij nadrukkelijk gekant zijn tegen geweld als middel voor de oplossing van conflicten , hoe ernstig deze ook zijn .
Het engagement van de Europese Unie om bij te dragen aan de financiering van het vredesproces is in mijn ogen een belangrijke garantie voor beide partijen , zowel in politiek als financieel opzicht .
We willen allemaal vrede in het Midden-Oosten , maar dit betekent ook dat de partijen moeten kunnen rekenen op onze financiële steun .
Het zal voor iedereen duidelijk zijn dat deze onontbeerlijk is voor de veiligheid in het Midden-Oosten .
We moeten zorgen voor samenwerking en ontwikkeling om de enorme sociale ongelijkheid in de regio te verzachten .
Maar het betekent ook dat wij een grotere politieke rol van de Europese Unie in het vredesproces kunnen eisen , in overeenstemming met haar financiële bijdrage .
We willen immers niet slechts voor bankier spelen .
We willen dat onze financiële steun een passende politieke invulling krijgt .
Ik ben er zeker van dat het komende bezoek van de Voorzitter van het Europees Parlement aan de regio hiertoe zal bijdragen .
Mijnheer de Voorzitter , ik wil commissaris Patten bedanken voor zijn uitvoerige uiteenzetting .
Ik wil graag zeggen dat ik mij aansluit bij de toon die is gezet door de heer Galeote Quecedo .
Wij parlementsleden steunen het vredesproces in het Midden-Oosten van ganser harte .
Er is immers eindelijk sprake van een vredesproces .
Ondanks allerlei moeilijkheden en vertragingen is er een verschil van dag en nacht met de situatie van een jaar geleden .
Ik wil vier punten met nadruk aan de orde stellen .
Om te beginnen bevat de overeenkomst van Sharm el-Sheikh een concreet en algemeen bekend tijdschema voor de nakoming van Israël ' s verplichtingen ; het gaat daarbij om de interim-overeenkomst , het Hebron-akkoord en het akkoord van Wye Plantation .
Nu de onderhandelingen over een definitieve vredesregeling zijn gestart , is het volgens mij belangrijk om de twee partijen uit elkaar te houden .
Als er geen vorderingen worden gemaakt in de onderhandelingen over een definitieve regeling , mag dat de verwezenlijking van de bovengenoemde interim-overeenkomsten niet op het spel zetten .
Zaken waar we in dit verband op moeten letten , zijn de situatie rond de haven van Gaza , de noordelijke doorgangsroute tussen Gaza en de westelijke Jordaanoever , de verdere invrijheidstelling van politieke gevangenen en de nakoming van de economische verplichtingen .
Het tweede punt is de relatie tot Syrië .
Daarin staat natuurlijk het grensvraagstuk centraal .
Hoe de onderhandelingen op dit punt verlopen , weten we nog niet .
Het belangrijkste is echter dat deze onderhandelingen zijn gestart .
Een belangrijke kwestie in dit verband is de waterverdeling .
De Golanhoogte levert op dit moment tussen een derde en een zesde van Israëls water .
Het derde punt zijn de vredesgesprekken in Syrië , die nauw samenhangen met het vraagstuk van de terugtrekking van Israëlische troepen uit Zuid-Libanon .
Volgens berichten van UNIFIL zijn er nu concrete aanwijzingen dat Israël een terugtrekking voorbereidt , hetgeen wij toejuichen .
Nog niet opgeloste twistpunten zijn natuurlijk ook daar de waterproblematiek en de situatie van de Palestijnse vluchtelingen in Libanon .
Het laatste punt dat ik wil noemen , is de Palestijnse staat in wording .
Die staat kan nog dit jaar worden uitgeroepen , met of zonder de steun van Israël .
De regering-Barak heeft laten weten dat ze bereid is een vredesverdrag te sluiten met een staat als verdragspartner .
Ook als de vredesonderhandelingen in september van dit jaar nog niet zijn afgesloten , zijn er geen verdragsbepalingen die het uitroepen van een Palestijnse staat na deze datum verhinderen .
In dit verband is het voor ons , die het uitroepen van deze staat steunen , belangrijk dat het een staat wordt zoals commissaris Patten zei , namelijk een transparante en democratische staat .
Daaraan willen wij allen onze medewerking verlenen .
Mijnheer de Voorzitter , graag verwijs ik eerst en vooral naar de gezamenlijke resolutie die neergelegd zal worden ter afronding van dit debat en waartoe mijn fractie heeft bijgedragen en die wij natuurlijk goedkeuren .
Maar meer specifiek wens ik hier onze vreugde uit te drukken over het feit dat Israël en Syrië na zoveel tijd terug met elkaar praten om hun meningsverschillen op te lossen .
De recente onderhandelingen zijn alvast een belangrijke stap in de richting van een permanente vrede in het Midden-Oosten .
Het is dan ook jammer dat voorlopig deze vredesgesprekken werden opgeschort .
Beide partijen zullen inderdaad grote inspanningen moeten leveren .
Een duurzame vrede in de regio kan pas worden gerealiseerd via een akkoord waarbij de veiligheid van de Israëlische grenzen en de integriteit van Syrië worden gegarandeerd .
Hierbij zijn ook het opstarten van blijvende diplomatieke relaties en een constante dialoog noodzakelijk .
Naast de bilaterale ontmoetingen met Syrië hoop ik dat Israël binnen afzienbare tijd ook met Libanon onderhandelingen zal starten en dat in het kader van de economische en regionale samenwerking een multilaterale aanpak mogelijk zal blijken .
Toch valt het nog steeds te betreuren dat de Europese Unie , een van de belangrijkste financiële donoren , nog altijd niet bij machte is een belangrijke politieke rol te spelen in het vredesproces .
Dit vredesproces in het Midden-Oosten is één van de prioriteiten van het gemeenschappelijk buitenlands en veiligheidsbeleid van de Europese Unie .
Hier is een speciale rol weggelegd voor de heer Solana , de Hoge Vertegenwoordiger bij de Raad .
Ook moeten Commissie en lidstaten aangemoedigd worden projecten te ondersteunen die kunnen helpen bij het opbouwen van begrip en partnership tussen de verschillende volkeren uit de regio .
Ik moet ook wijzen op het belang van het Barcelona-proces dat een positieve invloed moet hebben op de regionale samenwerking .
In dit opzicht steunen wij de deelname van Libië , op voorwaarde dat het de mensenrechten erkent , steun aan terroristen afzweert en het vredesproces ten volle steunt .
Er blijven vanzelfsprekend nog veel onopgeloste problemen en onbeantwoorde vragen , ook met de Palestijnen .
Iedereen weet dat het vredesproces een langdurig en lastig proces is , maar we zijn ervan overtuigd dat met het nodige vertrouwen , de onontbeerlijke politieke wil en de noodzakelijke doorzetting , ons gemeenschappelijk doel zal bereikt worden , namelijk een vreedzaam en welvarend Midden-Oosten .
Mijnheer de Voorzitter , het is verheugend dat er ondanks bepaalde vertragingen en problemen vredesonderhandelingen gaande zijn , zowel tussen Israël en Palestina als tussen Israël en Syrië .
Het uur van de waarheid nadert .
Is Israël bereid om de VN-resoluties op te volgen en de in 1967 veroverde Arabische gebieden te verlaten in ruil voor vrede en veiligheid ?
Zal Israël Palestijnse vluchtelingen laten terugkeren of ze compensatie verschaffen ?
Zal Israël Jeruzalem en de rivier de Jordaan met anderen delen ?
Zal het vrije Palestina een echte democratische staat worden en daarmee een betrouwbare vredespartner zijn ?
Zal Syrië volledig akkoord gaan met het bestaansrecht van Israël en zal het een democratische rechtsstaat worden ?
Dat de hoofdverantwoordelijkheid voor het vredesproces bij de bezettende macht Israël ligt , betekent niet dat de Arabische staten geen grote medeverantwoordelijkheid hebben .
De vrede in het Midden-Oosten gaat ons in feite allen aan .
Daarom is het een goede zaak dat de EU optreedt als peetvader van de Palestijnse staat .
In dit verband wil ik afsluiten met een merkwaardig voorval in de EU-lidstaat Zweden .
Daar wordt een internationale intergouvernementele conferentie gehouden over de holocaust .
Zo ' n conferentie is uiteraard een goed initiatief .
Onder de 47 uitgenodigde staten uit alle werelddelen is echter geen enkele van de Arabische staten die deelnemen aan het Barcelona-proces van de EU .
Dit is zo geïnterpreteerd , dat de Europeanen de houding van de Arabische wereld tegenover Israël gelijk zouden stellen met de houding van de nazi ' s tegenover de joden .
Dat is uiteraard volstrekt onjuist .
De kritiek van de Arabische landen op Israël is gebaseerd op hetzelfde soort antikolonialisme als bijvoorbeeld de Algerijnse vrijheidsstrijd tegen Frankrijk .
Maar thans hebben Egypte , Jordanië en Palestina vrede gesloten met Israël , een vrede die in verdragen is vastgelegd .
Ik vraag mij dan ook af of commissaris Patten het met mij eens is dat het redelijk en gepast zou zijn geweest als er tenminste één Arabische staat was uitgenodigd voor deze holocaust-conferentie in Stockholm .
Mijnheer de Voorzitter , commissaris Patten heeft aangetoond wel te beseffen welke moeilijkheden het vredesproces met zich meebrengt en hoezeer de verwezenlijking daarvan een uitdaging is voor de Europese Unie .
Ik dank hem daarvoor .
Het is hoog tijd dat er vrede komt in het Midden-Oosten .
Het is hoog tijd dat er een eind komt aan deze fase van de geschiedenis , die werd ingeluid met de verklaring van Belford van 1917 en de Arabisch-Israëlische oorlog van 1948 .
Het is ook hoog tijd dat er voor elk land in dit gebied veilige grenzen komen , dat overal - in Syrië , Palestina , Israël en elders - politieke , sociale en economische rechten en mensenrechten worden erkend .
De uitoefening daarvan veronderstelt natuurlijk soevereiniteit en democratie voor elk land en elk individu .
Daarom moet elke bij het conflict betrokken partij de moed opbrengen om daadwerkelijke vrede en rechten te bewerkstelligen .
Men moet de ander zien als partner en niet als een onderdaan aan wie men concessies moet doen .
Ik heb het hier met name over de problemen tussen Palestina en Israël , maar ook over de in 1967 bezette gebieden van de Golan en de sedert 1982 bezette zuidelijke strook van Libanon .
Israël moet zijn verantwoordelijkheid dragen .
Israël moet zich uit de bezette gebieden terugtrekken en de waterreserves delen .
Tegelijkertijd moet Israël echter verzekerd kunnen zijn van zijn veiligheid .
Het moet een vreedzaam bestaan kunnen leiden in een kader van economische en politieke betrekkingen met alle landen van het gebied .
Veiligheid is echter niet alleen een probleem voor Israël .
Veiligheid is ook een probleem voor de andere landen en in de eerste plaats voor de Palestijnen .
Zij leven nog onder militaire bezetting en hebben ondanks de akkoorden van Oslo nog steeds hun in beslag genomen gronden in de gebieden B en C niet teruggekregen .
In de tijd na Oslo tot 17 oktober 1999 zijn 174.000 dunans grond in beslag genomen , waarvan 8462 onder de regering-Barak .
Bomen worden ontworteld , huizen gesloopt en in Oost-Jeruzalem wordt het watergebruik ofwel aan banden gelegd , of zelfs geheel geweigerd .
Het nederzettingsbeleid gaat gewoon door en wordt zelfs gestadig verscherpt .
Het lijdt echter geen enkele twijfel dat met de verkiezing van de nieuwe regering belangrijke stappen vooruit zijn gezet .
Men is tenminste weer teruggegaan naar de onderhandelingstafel .
In het Midden-Oosten zal er echter nooit een stabiele en duurzame vrede kunnen komen als de Palestijnen niet over een eigen staat kunnen beschikken en als zij zich niet vrij kunnen bewegen op hun eigen grondgebied .
De internationale gemeenschap moet eenvoudigweg de resoluties 332 , 248 , 245 en 194 toepassen .
Wij zijn bezorgd over het uitstel van de betrekkingen met Syrië , evenals over het besluit van premier Barak om de terugtrekking van het Israëlisch leger en de toepassing van de akkoorden van Sharm el-Sheikh uit te stellen .
Voor ons is het uiterst belangrijk dat de Europese Unie een politieke rol speelt in de onderhandelingen , een politieke rol die even sterk is als haar economische rol .
Wij kunnen er geen genoegen meer mee nemen dat wij achter de schermen moeten blijven werken .
Wij moeten veeleer de hoofdrol voor ons opeisen , zonder daarmee de Verenigde Staten in het vaarwater te komen , zoals voorzitter Gama ook al zei .
Mijnheer de Voorzitter , allereerst wil ik mijn dank en waardering uitspreken voor het betoog van vandaag van commissaris Patten , met name met betrekking tot de rol van de Europese Unie in het vredesproces .
Ik was ook blij dat hij nogmaals bevestigde wij niet uitsluitend als " bankier " voor de hele operatie fungeren .
Ik was erg teleurgesteld over de berichten van deze week dat de vredesbesprekingen tussen Israël en Syrië zijn opgeschort .
Ik hoop van harte dat er een compromis bereikt kan worden zodat de vredesonderhandelingen op korte termijn weer hervat kunnen worden .
Desondanks kunnen we vaststellen dat er de laatste tijd enige politieke vooruitgang in het Midden-Oosten is geboekt .
De minister van Buitenlandse Zaken van Syrië en de premier van Israël hebben onlangs in de Verenigde Staten voor het eerst in de historie van beide landen gezamenlijk besprekingen gevoerd .
Dit geeft aan dat historische haatgevoelens en animositeit overwonnen kunnen worden .
Het getuigt van moed van de politieke leiders om een kader te creëren waarbinnen een omvattend vredesakkoord voor het Midden-Oosten kan worden gesloten .
Maar ook al wordt er een akkoord bereikt tussen Syrië en Israël , dan ben ik er nog van overtuigd dat de Israëlische premier in toekomstige referenda weer aanzienlijke oppositie zal ondervinden tegen elk nieuw akkoord met Syrië .
De kolonisten op de Golanhoogte zullen bijvoorbeeld compensatie eisen en er zullen veiligheidsgaranties moeten worden gegeven .
Als Syrië bereid is om concessies te doen met betrekking tot de veiligheidskwestie zijn de vooruitzichten voor een succesvolle oplossing van de kwestie tussen Israël en Syrië veelbelovend .
Met betrekking tot Palestina ben ik mij ervan bewust dat er nog steeds problemen bestaan bij het uitvoeren van een aantal aspecten van het Wye-akkoord .
De grootste problemen houden op dit moment verband met het terugtrekken van de troepen en de overdracht van gebieden .
Andere obstakels worden opgeworpen doordat er nog slechts heel weinig Palestijnse gevangenen zijn vrijgelaten en doordat het lijkt alsof de Israëlische regering de implementatie tegenhoudt van bouwvergunningen die al zijn afgegeven .
Bovendien worden er geen nieuwe vergunningen meer afgegeven .
Deze kwesties hebben een duidelijke negatieve invloed op de vooruitgang van de onderhandelingen over de permanente status , maar ik heb de indruk dat die vertraging in de onderhandelingen niet eeuwig zal duren .
Het belangrijkste , actuele probleem in de onderhandelingen lijkt dat de Palestijnen eerst de grenskwestie opgelost willen hebben , terwijl de Israëlische regering daarover pas wil onderhandelen nadat er een oplossing is gevonden voor de nederzettingen en de veiligheid .
Op dit moment lijkt het alsof beide partijen geaccepteerd hebben dat er pas over afzonderlijke punten overeenstemming kan worden bereikt als er algehele overeenstemming is .
Concluderend lijkt het erop dat sommige landen in het Midden-Oosten hun twijfels hadden over de voortgang van het vredesproces maar dat , sinds de Syrische regering bij dat proces is betrokken , andere landen in de regio , waaronder Egypte , nu echter bereid zijn om met dit proces door te gaan .
In het belang van een betere veiligheid en kwaliteit van het leven voor de bevolking in het Midden-Oosten hoop ik van harte dat alle hoofdrolspelers in de nabije toekomst de draad van de onderhandelingen weer oppakken om een overkoepelend akkoord te sluiten dat een oplossing biedt voor alle essentiële problemen .
Mijnheer de Voorzitter , waarde collega ' s , de verschillende ontwerpresoluties geven een dwarsdoorsnee , een min of meer reëel overzicht van de situatie in het Midden-Oosten .
Er wordt voldoening geuit over mogelijke nieuwe akkoorden met Syrië , maar slechts her en der wordt de vinger gelegd op het kernprobleem in het Midden-Oosten .
Het moment is aangebroken om deze voor het wereldevenwicht zo belangrijke knoop door te hakken .
Het moment is aangebroken om Israël te herinneren aan zijn oude verplichtingen .
Israël moet zich definitief terugtrekken uit de bezette gebieden en eindelijk , eens en voor altijd , de Palestijnse Autoriteit erkennen , wier nieuwe diplomatieke activiteiten een zekere toekomst beschoren zal zijn zolang deze in de wijze handen blijven liggen van Yasser Arafat .
Men mag evenmin de kwestie-Irak uit het oog verliezen .
Niemand spreekt daar nog over .
De problemen van de miljoenen vrouwen , bejaarden en kinderen , van de miljoenen slachtoffers van het arrogante , gemene embargo zijn in vergetelheid geraakt .
Ik weet niet hoeveel Syrië en Israël kunnen en willen doen , maar ik weet wel dat ons Parlement heel veel kan doen .
Het is hoog tijd dat het Parlement zich net zo intensief gaat bezighouden met de mensenlevens als met de kille en artificiële neonbuizen van onze verlichting .
Daarmee kunnen wij een huis verlichten , maar niet het derde millennium .
Mijnheer de Voorzitter , de Israëlische auteur , Amos Oz , schetste dezer dagen treffend de ijzige onderhandelingssfeer tussen Israëli ' s en Syriërs .
Oz had de indruk gekregen dat de Syriërs meenden dat zij in ruil voor de Golanhoogte de Israëli ' s slechts een bewijs van ontvangst hoefden te faxen .
Die gedachte van Oz keert ook in de Israëlische pers terug .
Zij geeft het contrast aan tussen de persoonlijke vredesinspanningen van premier Barak en de afstandelijke houding , ja fysieke afwezigheid van Damascus ' sterke man , president Assad , aan de onderhandelingstafel in de Verenigde Staten .
Assad zou toch de aangewezen gesprekspartner van Barak dienen te zijn en niet zijn bewindsman van buitenlandse zaken .
Over het onwellevende optreden van minister Farouk al-Shara in Shepherdstown zijn de Israëli ' s al helemaal niet te spreken .
Zijn houding tegenover minister-president Ehoed Barak was ronduit beledigend .
Vanwaar deze aandacht voor elementaire diplomatieke omgangsvormen in een taai territoriaal onderhandelingsproces ?
Wel , de Syriërs gooien zo mogelijk hun eigen glazen in .
Per slot van rekening mogen de Israëlische kiezers zich uiteindelijk nog altijd uitspreken over een teruggave van de Golan .
Uit alle ingediende resoluties spreekt de diepe wens van een grotere Europese rol in het vredesproces .
Het is echter zeer de vraag of Brussel de miljarden dollars kan opbrengen die de Israëlische en Syrische autoriteiten van hun vredesbeschermheer , de Verenigde Staten , verlangen .
En dan spreken we nog niet eens van de zware , eveneens zeer kostbare veiligheidsgaranties in geval van een Israëlische terugtrekking uit de Golan .
Ten slotte een vraag richting de Europese Raad en Commissie .
Wat is er waar van persberichten dat het Portugese voorzitterschap reeds troepen heeft toegezegd als vredesmacht op de Golan ?
Mijnheer de Voorzitter , het is een feit dat het uitstel of de onderbreking voor onbepaalde tijd van de gesprekken tussen Syrië en Israël geen goed nieuws is , net zomin als de bomaanslag van eergisteren , waarbij 16 gewonden vielen .
Voor één keer zijn de Verenigde Staten er niet in geslaagd om de onderhandelingen weer op gang te brengen , maar de hindernissen zijn dan ook enorm : Syrië beweert dat de Golanhoogvlakte opnieuw onder zijn soevereiniteit en jurisdictie valt en wil de grenzen van voor 4 juni 1967 herstellen , terwijl de Israëli ' s beweren dat de grenzen werden vastgelegd in het jaar 1923 , omdat hun dit beter uitkomt .
Het vastlopen van de onderhandelingen tussen Syrië en Israël is niet de enige vertraging in het vredesproces in het Midden-Oosten .
De uitvoering van het interim-akkoord tussen Israël en de Palestijnse Autoriteit is nu eveneens opgeschort .
Na de gesprekken van eergisteren tussen de Israëlische premier en de leider van de Palestijnse Autoriteit heeft premier Barak verzocht om een uitstel van twee maanden vanaf 13 februari , de uiterste datum voor de uitvoering van het interim-akkoord met betrekking tot de westelijke Jordaanoever en de Gazastrook .
Wat kan de Europese Unie aan deze situatie doen ?
Niet veel , jammer genoeg .
We moeten het door de Verenigde Staten geleide onderhandelingsproces natuurlijk ondersteunen .
We moeten ook zoveel mogelijk contacten leggen .
In dit opzicht is de aanwezigheid van EU-vertegenwoordiger Moratinos positief .
Binnen de beperkte bevoegdheden van de Europese Unie heeft hij zijn taak efficiënt en met veel toewijding vervuld , dat staat buiten kijf .
Maar we kunnen er toch niet omheen dat de Europese Unie uiteindelijk weinig in de melk te brokken heeft .
Wanneer de onderhandelaars van beide partijen aan het einde van de week weer naar de Verenigde Staten vliegen , is het nog altijd zo dat van iedere 100 dollar die worden uitgegeven aan het vredesproces in het Midden-Oosten , er 60 worden betaald door de Europese Unie .
En wanneer we bedenken dat er binnenkort een conferentie zal worden gehouden in Moskou , is het duidelijk dat de rol van de Europese Unie in dit vredesproces een beetje pathetisch is .
Ik zou bij het Portugese voorzitterschap willen aandringen op een actievere rol van de Europese Unie .
Het wordt tijd dat we een leidende rol opeisen en nadrukkelijker op de voorgrond treden in deze kwestie .
Ik hoop dat het komende bezoek van de Voorzitter van het Europees Parlement aan de regio alsook van de voorzitters van de desbetreffende interparlementaire delegaties het begin zullen inluiden van een nieuwe fase waarin de Europese Unie een grotere en actievere rol zal spelen in dit moeilijke en ingewikkelde vredesproces .
Mijnheer de Voorzitter , mijnheer de voorzitter van de Raad , commissaris Patten , graag wil ik u bedanken voor uw uiteenzettingen , vooral commissaris Patten , wiens analyse ik volkomen deel .
Daarom zal ik niet gaan herhalen wat hij gezegd heeft .
Ik wilde enkel drie opmerkingen maken waar commissaris Patten het wellicht min of meer mee eens zal zijn , maar die hij om verschillende redenen niet zo openlijk kan formuleren als een volksvertegenwoordiger .
Om te beginnen denk ik dat we blij mogen zijn met de akkoorden die tussen Israël en de Palestijnse Autoriteit zijn gesloten .
Maar we hebben nu genoeg akkoorden : Oslo , Wye Plantation , Sharm el-Sheikh , het zijn er genoeg , ze moeten ook nog worden uitgevoerd .
Op dit punt deel ik de scepsis van mijn collega Salafranca , die zegt dat er deze week slecht nieuws uit Israël is gekomen , namelijk dat ook dit laatste akkoord niet binnen de gestelde termijnen kan worden uitgevoerd .
Het tweede punt is de heropening van de onderhandelingen tussen Syrië en Israël .
Ik zie dit als zeer bemoedigend nieuws .
Maar tegelijkertijd horen we deze week dat de heer Barak niet naar Washington afreist en dat daardoor de onderhandelingen niet kunnen worden voortgezet .
Het is voor mij zo klaar als een klontje dat het probleem van deze regio zal zijn opgelost als de Golanhoogte aan Syrië wordt teruggegeven .
Wat betreft het referendum dat diverse collega ' s hebben aangeroerd : we moeten ons eens afvragen of we voor de naleving van volkenrechtelijke verplichtingen wel altijd een referendum moeten organiseren .
Stel dat we in Duitsland een referendum zouden gaan organiseren rond de vraag of we onze bijdragen aan de Europese Unie wel moeten betalen , een idee dat denk ik trouwens erg in de smaak zou vallen .
Dat zou net zoiets zijn .
Het derde en laatste punt betreft de rol van de Europese Unie .
Ik wil hier graag de uitmuntende rol van onze speciale gezant , de heer Moratinos , in de regio memoreren , alsook de financiële bijdragen die wij daar hebben geleverd .
Commissaris Patten , u weet dat u in dit Parlement altijd op steun zult kunnen rekenen , ook voor dit voorstel .
Wij zullen er zijn als het moet worden gefinancierd .
Maar we moeten ook een politieke rol in de regio spelen , en dat kan de heer Moratinos niet in zijn eentje .
Hier moet het voorzitterschap van de Raad actief worden , de hoge vertegenwoordiger voor het gemeenschappelijk buitenlands- en veiligheidsbeleid , Javier Solana , moet naar de regio afreizen en wij moeten net als de Russen de hoofdrolspelers in het vredesproces bij ons uitnodigen .
Dan spelen wij een rol die in overeenstemming is met onze deelname en onze bijdrage .
Mijnheer de Voorzitter , geachte commissaris Patten , waarde collega ' s , de vredesonderhandelingen tussen Israël en Syrië die onlangs in de Verenigde Staten zijn begonnen , vormen het begin van een ommekeer in de geschiedenis van het Midden-Oosten .
Deze ommekeer wordt nu al vijftig jaar verwacht , en de onderhandelingen zijn dan ook altijd moeizaam verlopen .
De ontmoeting in Sheperdstown gaat niet door vanwege nieuwe Syrische eisen .
Laten we hopen dat dit uitstel , zoals commissaris Patten zojuist al zei , het vredesakkoord niet in de weg zal staan .
Dit akkoord zal de situatie in het Midden-Oosten immers volkomen veranderen .
In onze resolutie komt onze hoop op een rechtvaardig en evenwichtig akkoord tot uiting , dat wil zeggen een akkoord waarin de soevereiniteit van de diverse volkeren erkend wordt .
Dankzij een dergelijk akkoord zou iedereen in veiligheid kunnen leven binnen zekere en erkende grenzen .
Overeenkomstig resolutie 520 van de Veiligheidsraad van de Verenigde Naties moeten alle buitenlandse troepen , met inbegrip van de Syrische strijdkrachten , Libanon verlaten .
Mogen we erop vertrouwen dat het Israëlische leger zich voor juli 2000 uit Zuid-Libanon zal terugtrekken ?
Ehoed Barak heeft dit toegezegd .
Kan de Europese Unie een dubbel vredesakkoord tussen Israël en zijn noorderburen tegemoet zien ?
Wij hebben er vertrouwen in en we willen dit ook geloven .
De partijen zijn nog nooit zo vastberaden geweest .
Het is in mijn ogen van buitengewoon belang dat Europa een evenwichtige boodschap overbrengt .
Verder moet er natuurlijk een politiek evenwicht bestaan , niet alleen tussen de deelnemers aan de onderhandelingen maar ook tussen de betreffende bevolkingsgroepen .
Na de aanslag in Hadera van afgelopen maandag moeten we iedere vorm van terrorisme opnieuw veroordelen .
Wat dit evenwicht betreft , of laat ik in het onderhavige geval eerder spreken van gebrek aan evenwicht , wil ik benadrukken hoezeer ik het betreur te moeten constateren dat Europa op dit moment slechts een beperkte politieke rol speelt bij het oplossen van dit conflict .
Vanmiddag heeft de fungerend voorzitter van de Raad , de heer Gama , gesproken over Europese financiële en commerciële steun aan deze regio .
Helaas moeten we constateren dat we het vooral aan Washington te danken hebben dat de draad van het vredesproces weer is opgepikt .
De Syriërs hebben in navolging van andere Arabische landen de Amerikanen verzocht deze onderhandelingen te begeleiden .
Ook de Hebreeuwse staat heeft voor Amerika gekozen en zo is Europa buitenspel komen te staan .
Het is een feit , en dus niet een oordeel , dat de publieke beeldvorming partijdig verloopt .
Daarom wil ik commissaris Patten , de heer Solana en de heer Moratinos nogmaals zeggen dat wij er absoluut op rekenen dat ze zich inspannen om de Europese stem te laten meetellen bij de zoektocht naar een vreedzame oplossing van dit conflict .
Hoewel het moeilijk voor Europa is met één stem over het vredesproces te spreken , moet het net als de Amerikanen in dit vraagstuk met zelfvertrouwen en eensgezindheid van zich laten horen .
Mijnheer de Voorzitter , mijns inziens is dit een van de situaties waarin wij , zij het dan met de nodige nuancering , eensgezindheid vaststellen in het Parlement .
Wij kunnen allen instemmen met de , door de bank genomen , pertinente opmerkingen van de heer Patten .
Ik heb maar enkele seconden spreektijd en beperk mij derhalve tot het vraagstuk dat eigenlijk alle sprekers al aan de orde stelden : de verpieterde en politiek zwakke rol van Europa .
Wij vragen om een versterking van deze rol , niet omdat wij een vinger in de pap willen hebben , aanwezig willen zijn en mee willen genieten in de glans en de glorie van de Verenigde Staten , maar omdat het Amerikaans optreden pathologische trekjes vertoont .
Deze zijn te wijten aan de eenzijdige blik van de Amerikanen op het gebeuren in het Midden-Oosten .
Zij hebben een heel bepaalde houding ten aanzien van de verschillende landen , zoals Irak , Libië en Syrië , en voeren een politiek waarin ternauwernood rekening wordt gehouden met de grondbeginselen van het volkenrecht .
Europa kan een dergelijke politiek inhoudelijk gezien beter , dynamischer en offensiever voeren , aan de hand van de tot nu toe uitgevaardigde resoluties van de VN .
Er zijn hier enkele sleutelvraagstukken , zoals de terugtrekking van Israël uit de in 1967 bezette gebieden .
Hierin kan Europa wel degelijk een rol spelen en een algemene dynamiek , een dynamiek in goede richting op gang brengen .
Mijnheer de Voorzitter , mijnheer de commissaris , geachte dames en heren , het vredesproces in Israël is al vastgelopen nog voor het goed en wel op gang gekomen is .
Helaas !
Dit is verder geen verrassing en ook geen reden tot ongerustheid , maar er blijkt wel uit hoe belangrijk het is dat de Europese Unie en ook het Europees Parlement steun verlenen aan het vredesproces tussen Israël en Syrië dat vier jaar geleden tot stilstand gekomen is en dat een wezenlijk bestanddeel vormt van de vrede in het Midden-Oosten .
Gezien de veiligheidsaspecten van het vredesproces is geduld op zijn plaats .
Dat president Clinton aan het einde van zijn ambtstermijn graag nog een buitenlands succes in Midden-Oosten wil halen , is begrijpelijk , maar dit mag niet tot overhaaste onderhandelingsresultaten leiden .
Als de Europese Unie als grootste geldschieter in deze regio politiek serieus genomen wil worden , heeft zij niet alleen een stem nodig , maar vooral ook een evenwichtige benadering .
Zij moet elke zweem van partijdigheid vermijden .
Dat is haar in het verleden niet altijd gelukt .
Vandaar ook dat zij niet zo herkenbaar aanwezig is in het Midden-Oosten .
In dit verband moet ik de vraag stellen hoe gecoördineerd het buitenlandse beleid van de Europese Unie nu eigenlijk is .
Deze vraag komt niet alleen op naar aanleiding van de rolverdeling tussen de commissaris voor Buitenlandse Betrekkingen Chris Patten en mister GBVB , Javier Solana , maar ook naar aanleiding van de uitnodiging van het Libische staatshoofd Gaddafi door Commissievoorzitter Prodi .
Ik herinner mij nog de in het Midden-Oosten buitengewoon actieve Oostenrijkse bondskanselier Kreisky , die met zijn toenmalige uitnodiging aan het adres van Gaddafi voor vele jaren meer kwaad dan goed heeft gedaan .
Gezien de veiligheidsaspecten rond een teruggave van de Golanhoogte moet de Europese Unie duidelijk maken dat zo ' n stap pas aan het einde van het vredesproces met Syrië gezet kan worden , en niet aan het begin .
De tegenprestatie van Syrië mag zich niet beperken tot een normalisering van de diplomatieke betrekkingen met Israël .
Zelfs in dit tijdperk van raketten die over alles heen kunnen vliegen , moet het gevaar dat het Israëlische grondgebied net als in 1967 vanaf de Golanhoogte beschoten wordt , worden uitgebannen .
Daarvoor is er een efficiënt toezicht nodig .
Ten tweede moet de vrede met Syrië eindelijk ook vergezeld gaan van vrede met Libanon .
Het streven van de Israëlische minister-president Barak om de Israëlische troepen tegen juli 2000 uit de veiligheidszone in Zuid-Libanon terug te trekken , moet worden ondersteund .
Maar Syrië moet ook van zijn kant stappen zetten , want het beschikt in de Bekaavallei nog altijd over een aanzienlijke troepenmacht en oefent ook invloed uit op de terreurorganisaties in Libanon .
Syrië heeft de mogelijkheid om tenminste een deel van deze terroristische groeperingen op zwart zaad te zetten .
Hoe dringend dit zou moeten gebeuren , blijkt uit de jongste terreuraanslag in het noorden van Israël .
Het tijdstip voor een vredesovereenkomst tussen Israël en Syrië is gunstig , omdat ook president Assad gezien zijn leeftijd een ordelijk huishouden wil nalaten aan zijn opvolger , lees zijn zoon .
Daarvoor ontbreekt wel een essentiële voorwaarde , en dat is een democratisch staatsbestel .
Voor het overige heeft de Europese Unie het Midden-Oosten haar model te bieden .
Langs de weg van economische vervlechting , open grenzen en afschaffing van douaneverplichtingen kan vrede dichterbij worden gebracht , en deze gedachte moet in het hele Midden-Oosten worden uitgedragen .
Mijnheer de Voorzitter , mijnheer de commissaris , zoals uit dit debat en onze resolutie blijkt , zijn wij ons terdege bewust van de talrijke problemen die een volledige verwezenlijking van het vredesproces in het Midden-Oosten nog in de weg staan .
Toch zijn wij vol goed vertrouwen .
Wij zijn ervan overtuigd dat de wil tot vrede , waarvan de volkeren in dit gebied blijk hebben gegeven , uiteindelijk de overhand zal krijgen .
Wij willen dan ook dat de Unie daaraan bijdraagt en zich bereid toont het voortouw te nemen .
Wij miskennen de rol die de Unie in dit gebied heeft gespeeld allerminst - men heeft al gewezen op het werk van ambassadeur Moratinos , op het bezoek van het Portugese voorzitterschap en de komende ontmoeting in Moskou - maar wij willen graag dat deze rol meer zoden aan de dijk zet .
De hervatting van de onderhandelingen tussen Syrië en Israël opent , ondanks de strubbelingen van de afgelopen dagen , nieuwe perspectieven .
Men gaat de juiste kant uit en het zou dan ook goed zijn indien de in Sharm el-Sheikh aangegane verplichtingen werden gevolgd door daden .
In de gezamenlijke ontwerpresolutie wijzen wij op de talrijke ingewikkelde problemen die nog niet zijn opgelost .
Dit zijn , zoals ook de vorige sprekers reeds zeiden , waarschijnlijk ook de meeste netelige vraagstukken .
Daar komt echter nog een ander probleem bij : Libanon heeft nog steeds geen plaats ingenomen aan de onderhandelingstafel .
De Europese Unie moet zich derhalve aan de zijde scharen van de Verenigde Staten en actief gaan deelnemen aan de onderhandelingen .
Daarvoor moet de Unie daadwerkelijk politiek investeren .
Zij moet de blik gericht houden op de toekomst van heel het Middellandse-Zeegebied , op de onverbrekelijke band tussen het lot van dit gebied en de toekomst van Europa .
De Unie moet maatregelen nemen : de instabiliteit , oorlog en armoede in dit gebied heeft nu immers al een weerslag op ons en zal steeds sterker een stempel drukken op onze politieke , sociale en economische integratie .
Hopelijk zullen de Commissie en de Raad consequent handelen en wel beseffen dat het Middellandse-Zeegebied de grote prioriteit moet zijn voor de Europese Unie .
Als men echter een eerlijke analyse maakt van het proces van Barcelona , stelt men helaas vast dat Europa , met al zijn aandacht voor de uitbreiding , de neiging vertoont het beleid ten behoeve van dit gebied over te laten aan de bureaucratische routine van de verschillende programma ' s en bilaterale overeenkomsten .
Uit de vooruitgang in het vredesproces , de politieke ontwikkeling in talrijke landen van dit gebied en de poging regionale organisaties nieuw leven in te blazen , zoals de Unie van de Arabische Magreb , blijkt echter dat de tijd rijp is voor een nieuwe dynamiek in het Euro-mediterraan partnerschap .
Kortom , waarde vrienden van de Raad en de Commissie , onze boodschap is dat ondanks de sterke financiële inspanningen , de politieke rol van Europa nog niet is opgewassen tegen de huidige , en mogelijk toekomstige ontwikkelingen in zowel het Midden-Oosten als heel het Middellandse-Zeegebied .
Mijnheer de Voorzitter , waarde collega ' s , ook ik wil mijn betoog beginnen door u te vertellen hoe blij ik ben dat Israël het vredesproces met de Palestijnen en de Syriërs heeft hervat .
Deze gebeurtenis vormt het tastbare bewijs dat Ehoed Barak en zijn regering vastberaden zijn de veiligheid in de regio , en daarmee de vrede , te garanderen .
Iedereen weet echter goed dat op dit gebied niets eenvoudig is en dat de huid niet kan worden verkocht voordat de beer geschoten is .
Uit het verloop van de onderhandelingen kunnen we nog geen conclusies trekken .
Alles , in zowel positieve als negatieve zin , is nog mogelijk .
Wat de rol van Europa betreft wil ik daarom drie suggesties doen .
Allereerst moeten wij Europeanen ophouden met zeuren en niet langer proberen voor scheidsrechter te spelen .
Verder moeten we niet teveel bliksembezoeken aan het Midden-Oosten afleggen , vaak in het kielzog van Madeleine Albright .
We moeten daadwerkelijke gesprekken voeren met beide partners , maar vooral met de Israëliers , om te onderzoeken wat hun speelruimte is en te bepalen op welke punten we druk kunnen uitoefenen .
Het is daarbij van belang dat we Ehoed Barak persoonlijk kunnen ontmoeten ; hij heeft immers de sleutel voor vrede in handen .
Ik ben ervan overtuigd dat ook onze Palestijnse vrienden liever zien dat Europa meer begrip toont jegens Israël en tegelijkertijd in staat is om net als de Verenigde Staten druk uit te oefenen om een aantal knelpunten uit de weg te helpen .
Ik wil tenslotte zeggen , mijnheer de Voorzitter , dat we moeten ophouden met ons gejammer over onze beperkte politieke invloed .
Als we een actievere rol willen spelen , moeten we daar de politieke prijs voor durven betalen .
Mijnheer de Voorzitter , ik wend mij speciaal tot het Portugese voorzitterschap en ik verwelkom Portugal als nieuwe voorzitter van de Raad van de Europese Unie .
Ik geloof dat de rol van Europa in het Midden-Oosten in de toekomst een nieuwe inhoud kan krijgen .
Europa moet op dezelfde manier als de Verenigde Staten het vertrouwen , het respect en de brede steun kunnen krijgen van de burgers en kiezers in de enige democratie van het Midden-Oosten , Israël .
Wij moeten een stevig fundament leggen voor het vertrouwen van de Israëlische burgers .
Wij kunnen zien hoe bijvoorbeeld een land buiten de EU , Noorwegen , via minister-president Kjell Magne Bondevik en de minister van Buitenlandse Zaken , Knut Vollebæk , nog steeds goede relaties heeft met zowel Israël als de Arabische wereld .
En niet alleen de Noorse betrekkingen met de Israëlische regering zijn goed , maar ook die met de bevolking van Israël .
Wij kunnen ook leren van Nederland en zijn waterprojecten .
Ik geloof dat Portugal als voorzitter van de EU er alleen maar kan bij kan winnen als het zich namens de EU inspant voor de watervoorzieningsvraagstukken en als het die inspanning als een van de allerbelangrijkste taken in het Midden-Oosten beschouwt .
Ik wil afsluiten met de volgende overweging .
Israël is de enige democratie in het Midden-Oosten .
Laten wij in onze strijd voor democratie , politiek pluralisme en mensenrechten nooit vergeten dat Israël een voorbeeld vormt , en dat Syrië onder Hafez el-Assad een van de allerergste dictaturen van de regio is .
Mijnheer de Voorzitter , in deze compromisresolutie van de meerderheid van de fracties wordt terecht vastgesteld dat de financiële bijdrage van de Europese Unie aan het vredesproces in het Midden-Oosten gepaard moet gaan met een duidelijke politieke aanwezigheid en dat de Unie moet worden betrokken bij alle vredesonderhandelingen .
Al decennialang - bijna sinds het begin van de oorlog in het Midden-Oosten - zetten talloze Europeanen uit allerlei sectoren van de samenleving zich ervoor in om redelijkheid , eensgezindheid en gezond verstand te laten zegevieren op haat en zinloos geweld in het Midden-Oosten .
Deze vredesinspanningen van het Europese publiek hebben echter geen weerklank gevonden in de Europese instellingen .
Er waren weliswaar belangrijke verklaringen over deze kwestie , zoals die van Venetië , maar in de loop der jaren zijn deze behoorlijk afgekalfd .
Dit politieke verzuim , dat zich uit in een gebrek aan echte politieke wil tot handelen en het gelijktijdig uiten van tegenstrijdige nationale standpunten , is niet alleen schadelijk voor de Unie als gemeenschappelijk Europees project , maar vormt ook een grote teleurstelling voor een heleboel niet-Europeanen die verlangen dat we een grotere rol spelen en ons buitenlands beleid beter afstemmen op de rest van ons beleid .
Ik vraag me af en ik vraag ook aan u , vertegenwoordigers van Raad en Commissie , of het onlangs ingevoerde ambt van hoge vertegenwoordiger voor het GBVB gepaard zal gaan met de totstandkoming van een echte gemeenschappelijke en communautaire politieke wil .
Mijnheer de Voorzitter , Europa kan niet staande houden dat het de koers aangeeft van de politieke toekomst van het Midden-Oosten , als het de ogen sluit voor de werkelijkheid , ook al is deze niet altijd even aangenaam .
Op 1 januari heeft Iran net als Libië de ontbinding van de Staat Israël geëist .
Toch wil de heer Prodi de heer Gadaffi op korte termijn ontmoeten .
Ik ben van mening dat de heer Prodi hiermee een fout begaat .
Wordt met de ontbinding van de joodse staat niet de vernietiging van het joodse volk bedoeld ?
Wij willen allen van ganser harte dat er vrede met Iran wordt gesloten , en hopen dat dit grote land bij een eventuele vredesregeling wordt betrokken .
Ik wil u evenwel in herinnering brengen dat het enige wat we hier in Europa van de dertien in Iran gevangen joden weten is dat ze hun leven niet zeker zijn .
Wij hebben ons voor hun lot ingezet en zullen dit blijven doen .
Het wordt tijd dat we reageren op de berichten in de pers die suggereren dat de Europese openbare middelen op z ' n zachtst gezegd oneigenlijk worden aangewend , en zeker niet voor het doel waar ze voor bestemd zijn .
Economische en culturele ontwikkeling moet de basis vormen van vrede .
Daarom moeten de communautaire middelen uitsluitend voor een dergelijke ontwikkeling worden aangewend .
Ik verzoek de Commissie daarom de situatie te onderzoeken en binnen zes maanden verslag uit te brengen aan het Parlement .
Ik deel u mede dat ik zes ontwerpresoluties heb ontvangen overeenkomstig artikel 37 , lid 3 van het Reglement .
Het debat is gesloten .
De stemming vindt morgen plaats .
 
Ruimte van vrijheid , veiligheid en rechtvaardigheid Aan de orde zijn de mondelinge vragen aan de Raad ( B5-0040 / 1999 ) en aan de Commissie ( B5 ­ 0041 / 1999 ) , namens de Commissie vrijheden en rechten van de burger , justitie en binnenlandse zaken , over het jaarlijks debat 1999 over de ruimte voor vrijheid , veiligheid en rechtvaardigheid .
Mijnheer de Voorzitter , 1999 was het jaar van de inwerkingtreding van het Verdrag van Amsterdam , de communautarisering van Schengen en de Buitengewone Raad van Tampere .
Dit waren de belangrijkste momenten waarop de Raad zijn politieke wil heeft geuit om een ruimte van vrijheid , veiligheid en rechtvaardigheid te creëren in de Europese Unie .
De Raad heeft besloten om het handvest van de grondrechten op te stellen , en we juichen dit allemaal toe .
Hij heeft ook besloten om artikel 13 van het Verdrag inzake de bestrijding van alle vormen van discriminatie en vreemdelingenhaat te implementeren en de nationale wetgevingen inzake toelatings- en verblijfsvoorwaarden voor vreemdelingen te stroomlijnen en ervoor te zorgen dat ze rechtvaardig en op gelijke voet met de burgers van de Unie worden behandeld .
Het verheugt ons ook dat de Raad een politiek akkoord heeft bereikt over de eerste voorstellen inzake civiele samenwerking .
1999 was ook het jaar waarin men een communautair kader heeft gecreëerd voor justitie en binnenlands beleid .
Deze beleidsterreinen vallen nu onder de bevoegdheid van één commissaris , de heer Vitorino , en we juichen dit toe .
Bovendien werd hij belast met de opstelling van een scoreboard om de concrete vorderingen op dit gebied te kunnen toetsen op communautair niveau , maar ook op het niveau van de lidstaten , wat volgens mij heel belangrijk is .
We feliciteren de Raad met deze beslissingen , die we van harte toejuichen , ook al was het Verdrag van Amsterdam op één punt teleurstellend voor het Parlement : er werd namelijk besloten om onze deelname aan de totstandbrenging van de ruimte van vrijheid , veiligheid en rechtvaardigheid vijf jaar uit te stellen .
Al die tijd hebben we dus niet de mogelijkheid om actief deel te nemen aan dit proces en kunnen we geen democratische controle uitoefenen , evenmin op de rol die het Hof van Justitie daarin hoort te spelen .
Maar als we de in 1999 gemaakte vorderingen evalueren , een taak die we als Parlement uitoefenen op grond van het Verdrag van Amsterdam , en we verlaten het terrein van de grote verklaringen om te kijken naar de beslissingen die daadwerkelijk zijn genomen en uitgevoerd , dan krijgen we een heel ander beeld .
Het is alsof de Raad verschillende gezichten heeft : wat de één verklaart en ondertekent , houdt de ander tegen .
Ondanks alle toezeggingen op het hoogste niveau is de Raad er niet in geslaagd de door hem aangekondigde beslissingen te nemen .
De programma ' s stapelen zich op en overlappen elkaar , en het is onmogelijk , althans voor het Parlement , om na te gaan in hoeverre ze doeltreffend zijn en worden uitgevoerd .
We hebben een aantal vragen gesteld aan de Raad en ik weet dat het Portugese voorzitterschap ze één voor één wil beantwoorden .
We hopen dat dit voorzitterschap een keerpunt zal betekenen in de houding van de Raad tegenover het Parlement .
Ik heb reeds gewezen op de discrepantie tussen de beslissingen van de Raad en de concrete beleidsmaatregelen .
In mijn fractie en in het Parlement hebben we zelfs onze twijfels over de integratie van Schengen in het communautaire kader , hoewel dit op zich een goede beslissing is .
Zoals reeds gezegd , heeft men Schengen tegen wil en dank geïntegreerd , maar dit is gebeurd op een weinig transparante manier .
Het Parlement is geen enkele keer geïnformeerd of geraadpleegd tijdens dit proces .
Noch over de toetreding van het Verenigd Koninkrijk , noch over de integratie van Griekenland , noch over de onderhandelingen met Noorwegen of IJsland .
Hetzelfde gebeurt bij het immigratiebeleid .
We hebben hierover talloze verslagen gemaakt , maar we hebben geen idee wat er met deze initiatieven is gebeurd ; ze zijn in rook opgegaan .
We hopen dat 2000 het jaar zal zijn van de beleidsuitvoeringen , zoals 1999 het jaar was van de verwachtingen .
En we hopen dat de Raad ook een inspanning zal doen om zich te onderwerpen aan de controle van het Parlement .
De Raad heeft besloten het binnenlands en justitiebeleid op te nemen in het bouwwerk van de Unie .
De Raad heeft de keuze : hij kan handelen in overeenstemming met zijn beslissingen of doorgaan met de andere instellingen botweg uit te sluiten van dit project , dat van levensbelang is voor de Unie .
Als de Raad kiest voor het laatste , moet hij wel beseffen dat dit niet zonder risico is en dat hij de fundamenten aantast van de ruimte van vrijheid , veiligheid en rechtvaardigheid .
De Raad kan echter ook kiezen voor een andere weg en instemmen met een interinstitutioneel akkoord .
Hij zou zijn verplichtingen tegenover het Parlement kunnen vervullen in een geest van samenwerking en zo de basis leggen voor de toekomst .
Hij zou de Commissie de nodige middelen kunnen toewijzen en het nodige vertrouwen geven zodat deze haar werk kan doen en kan nagaan welke concrete vorderingen er worden gemaakt op het niveau van de Europese Unie en van de lidstaten .
Dan zouden wij - en de Raad - in staat zijn om de in Tampere genomen beslissingen uit te voeren en te zorgen voor een Unie die vrijer , veiliger en rechtvaardiger is .
Mijnheer de Voorzitter , geachte afgevaardigden , mijnheer de commissaris , het ontroert mij dat ik nu als lid van de Raad in dit Parlement terugkeer .
Ik was een van de eerste Portugese afgevaardigden die in 1986 in dit Huis de eerste stappen hebben gezet om de integratie van Portugal in de Europese Unie te bevorderen .
Geachte afgevaardigden , mijnheer de Voorzitter , ik moet toegeven dat de ervaring , de politieke ervaring die ik hier heb opgedaan voor mijn verdere leven doorslaggevend is geweest .
De informatie en de bijdrage die eenieder van ons hier aan de opbouw van Europa heeft geleverd , hebben voor altijd hun stempel gedrukt op de jaren die ik hier heb doorgebracht en op mijn leven in het algemeen .
Mijn aanwezigheid hier vervult mij dan ook met trots en stemt mij tot voldoening , al was het maar omdat ik een aantal van mijn vroegere collega ' s terugzie die nog steeds deel uitmaken van dit Parlement .
Hiermee wil ik u zeggen dat het Portugese voorzitterschap - waaronder ook ikzelf en de minister van Justitie voor wat justitie en binnenlandse zaken betreft - samen met dit Parlement een nieuwe periode wil inluiden en de betrekkingen tussen de Raad en het Parlement wil bevorderen .
Mijn parlementaire ervaring in het Europees Parlement en de parlementaire ervaring van mijn collega , de minister van Justitie , als afgevaardigde van het nationale parlement zullen hieraan wellicht bijdragen .
Hiertoe werd een eerste aanzet gegeven tijdens de vergadering die wij nog voor het Portugese voorzitterschap met de voorzitter en de ondervoorzitters van de Commissie vrijheden en rechten van de burger , justitie en binnenlandse zaken in Brussel hebben belegd .
Wij hebben de voorzitter van de commissie , de heer Watson , en enkele leden van de commissie uitgenodigd naar Lissabon te komen en zodoende hebben wij hun op dit terrein onze standpunten betreffende het Portugese voorzitterschap uiteen kunnen zetten .
Op dat moment hebben wij een belofte uitgesproken waartoe ik mij hier officieel wil verbinden .
Tijdens alle vergaderingen van de Commissie vrijheden en rechten van de burger , justitie en binnenlandse zaken zal een vertegenwoordiger van de Raad op politiek niveau , ik heb het hier niet over een ambtenaar maar over een politieke vertegenwoordiger van de Raad , iemand van onze kabinetten , de werkzaamheden van de commissie permanent begeleiden ...
( Applaus ) en telkens wanneer de commissie dat wenst en op aanvraag van haar voorzitter , zal ikzelf of mijn collega van Justitie zich naar Brussel begeven om aan de werkzaamheden van de vergadering deel te nemen .
Vandaag nog zullen wij de voorzitter van de commissie vrijheden de voorlopige agenda van de Raad van maart en de Raad van mei overhandigen zodat u vooraf kennis kunt nemen van de onderwerpen die tijdens deze bijeenkomsten zullen worden behandeld .
Met betrekking tot het jaar 1999 is het aan ons om de balans van het Duitse en het Finse voorzitterschap op te maken .
Alvorens ik hier verder op inga , wil ik nog kwijt dat aan het einde van deze werkzaamheden aan mevrouw Ana Terrón i Cusí een schriftelijk antwoord zal worden bezorgd .
Zij heeft hier namens de commissie een voorstel ingediend .
Met andere woorden , ongeacht de antwoorden die hier worden geformuleerd , zullen wij aan het einde van de werkzaamheden een schriftelijk antwoord aan de genoemde afgevaardigde overhandigen .
Los van dit alles zou ik erop willen wijzen dat 1999 volgens de Raad op het gebied van justitie en binnenlandse zaken een relevant jaar was .
De samenwerking op het gebied van justitie en binnenlandse zaken onderging diepgaande wijzigingen op grond van het Verdrag van Amsterdam en de daaruit voortvloeiende integratie van Schengen in de Unie .
Het Duitse voorzitterschap heeft op dit vlak een moeilijke taak volbracht door de overgang van het systeem van Maastricht naar het systeem van Amsterdam te bewerkstelligen .
Dat is iets wat beklemtoond moet worden en erkenning verdient .
Vervolgens werd aan het begin van het Finse voorzitterschap , op 1 juli 1999 , een aanvang gemaakt met de activiteiten van Europol .
En daarna volgde een derde belangrijk feit : de Top van Tampere , een Europese Raad die uitsluitend aan justitie en binnenlandse zaken was gewijd .
De Top van Tampere werd gekenmerkt door een nieuwe geest en de wil om de ruimte van vrijheid , veiligheid en rechtvaardigheid hoog op de politieke agenda te plaatsen en deze voorkeurspositie ook in de toekomst te handhaven .
En het Portugese voorzitterschap bevestigt hier nogmaals , dat de thema ' s die op de ruimte van vrijheid , veiligheid en rechtvaardigheid betrekking hebben , bovenaan de politieke agenda zullen blijven staan .
Met betrekking tot de vragen die mevrouw Terrón y Cusí hier heeft gesteld , zal ik een antwoord trachten te formuleren op al wat met binnenlandse zaken verband houdt , terwijl mijn collega zo meteen de justitiële kwesties zal behandelen .
Zoals u weet , wordt het acquis van Schengen integraal toegepast in tien landen .
Tijdens het jaar 2000 zal een aanvang worden gemaakt met de werkzaamheden die tot een beslissing moeten leiden omtrent de mogelijke toepassing van deze verworvenheden in Denemarken , Finland , Zweden , IJsland en Noorwegen .
De secretaris-generaal van de Raad heeft een compilatie samengesteld die de volledige communautaire verworvenheden van Schengen omvat .
De tekst zal in het Publicatieblad verschijnen zodra alle vertalingen zijn ingediend .
De compilatie is momenteel beschikbaar in zes talen en aan de overige vertalingen wordt de laatste hand gelegd .
Een van de vragen heeft betrekking op de programma ' s die in het kader van het immigratie- en asielbeleid tot stand zijn gekomen en de toepassing van deze programma ' s op de LMOE .
In maart 1998 heeft de Raad het ODYSSEUS-programma aangenomen .
Het betreft een opleidings- , uitwisselings- en samenwerkingsprogramma op het gebied van het asiel- en immigratiebeleid en de overschrijding van de buitengrenzen .
Het programma is in de 15 lidstaten van de Unie van toepassing en het kan worden uitgebreid naar de kandidaat-landen en eventueel ook naar derde landen .
Het programma bestrijkt de periode 1998-2002 en het referentiebedrag van de uitgetrokken middelen bedraagt 12 miljoen euro .
De kandidaat-landen kunnen bij de door het comité van beheer geselecteerde projecten worden betrokken , aangezien dit een van de doelstellingen van het programma is .
Voor het jaar 2000 worden 3 miljoen euro in het vooruitzicht gesteld .
De Commissie heeft in het kader van het voor 1999 bestemde programma 80 aanvragen tot financiering ten belope van 7,5 miljoen euro ontvangen , terwijl de beschikbare begrotingsmiddelen voor dat jaar 3 miljoen euro bedragen .
De Commissie heeft 35 projecten geselecteerd , waarvan twaalf voor een bedrag van 50.000 euro en 23 voor een bedrag van meer dan 50.000 euro .
In het kader van het OISIN-programma werden met betrekking tot het begrotingsjaar 1997 projecten in verband met seminaries , opleidingscursussen , uitwisseling van ambtenaren , studies en onderzoek en operationele maatregelen aangenomen .
Bij zeven van de 62 projecten waren kandidaat-landen betrokken .
Wat de werking van het SIS-systeem betreft , dient erop gewezen te worden dat de lidstaten bijzonder ingenomen zijn met de werking en het gebruik van het Schengen-informatiesysteem .
De toename van het aantal positieve resultaten toont aan dat het systeem efficiënt is en het aantal signaleringen blijft toenemen .
Met betrekking tot de ontwikkeling van het douane-informatiesysteem werd een akkoord bereikt met de diensten van de Commissie .
Er zal worden voorzien in een systeem dat een voorlopige toepassing van de overeenkomst betreffende het douane-informatiesysteem mogelijk maakt , aangezien er al een aantal ratificaties hebben plaatsgevonden .
De afgevaardigde heeft ook naar een interinstitutioneel akkoord verwezen .
Ik zou dit punt in principe beter na de interventie van mijn collega van Justitie behandelen .
Uiteraard is wat ik hier ga zeggen het resultaat van een gedachtewisseling op het niveau van de Raad en meer bepaald van een gedachtewisseling tussen ons beiden .
Ik heb reeds gewezen op de nieuwe betrekkingen met de Commissie en het Parlement .
Er zal een nauwere samenwerking tot stand komen en het Parlement zal tijdig worden ingelicht over de onderwerpen die door de Raad zullen worden behandeld .
Los hiervan zou ik mij er echter in uw bijzijn toe willen verbinden dat het Europees Parlement voortaan niet uitsluitend in de door het Verdrag voorgeschreven gevallen zal worden geraadpleegd , want dat is uiteindelijk niet meer dan onze plicht .
Wij zullen het Parlement inlichten en raadplegen wanneer wij dit relevant achten en in samenspraak met de Commissie wordt besloten dat het wenselijk is het advies van het Parlement in te winnen .
Wat het probleem van de informatie betreft , verbinden wij ons ertoe met het Parlement van gedachten te wisselen over alle aspecten die doorslaggevend zijn voor de totstandbrenging van de ruimte van vrijheid , veiligheid en rechtvaardigheid .
Wij hopen dat deze samenwerking tussen de Raad en het Parlement , samen met de fundamentele steun van de Commissie en het uitstekende werk dat commissaris António Vitorino steeds heeft verricht , het Portugese voorzitterschap in de gelegenheid zal stellen voortgang te maken met de verwezenlijking van de ruimte van vrijheid , veiligheid en rechtvaardigheid .
( Langdurig applaus ) Mijnheer de Voorzitter , geachte afgevaardigden , mijnheer de commissaris , ik ben nooit lid van het Europees Parlement geweest , en u zult dan ook begrijpen dat mijn ontroering omdat ik hier aanwezig ben , nog groter is dan die van collega Fernando Gomes .
Zoals mevrouw Anna Terrón i Cusí al zei , was 1999 een heel beloftevol jaar op het gebied van justitie en binnenlandse zaken .
De verwachtingen werden ingelost met de inwerkingtreding van het Verdrag van Amsterdam en met de conclusies van de Top van Tampere .
Deze verwachtingen moeten evenwel vanaf dit jaar in daden worden omgezet en daadwerkelijk worden gerealiseerd .
Wij zijn ons er dan ook allen van bewust dat het van essentieel belang is dat de Raad zo snel mogelijk het evaluatiepanel dat commissaris António Vitorino moet voorstellen , kan goedkeuren .
Ik wil hier andermaal de vurige wens van het Portugese voorzitterschap uitspreken dat op de informele Raad van 3 en 4 maart in Lissabon een politiek akkoord over het scoreboard bereikt kan worden .
Ik zou de concrete vragen die mevrouw Terrón i Cusí ons stelt , in drie grote groepen willen indelen : de bestrijding van de georganiseerde misdaad , de werking van het justitiële netwerk , in het bijzonder op strafrechtelijk vlak , en de kwesties in verband met Europol .
Op het gebied van de bestrijding van de georganiseerde misdaad werden in 1999 een aantal belangrijke maatregelen genomen die voortvloeien uit het actieprogramma van Wenen .
Zo werd met name het Handvest van Europese Beroepsorganisaties ondertekend en werden de samenwerking en de oprichting van contactpunten tussen de lidstaten bevorderd met het oog op de uitwisseling van belangrijke informatie in het kader van de strijd tegen het witwassen van geld .
Ik wil zeker ook wijzen op het initiatief van het Finse voorzitterschap voor een besluit van de Raad , dat momenteel in de multidisciplinaire werkgroep besproken wordt .
De inspanningen op dit gebied moeten worden voortgezet en opgevoerd ; we moeten er niet alleen voor zorgen dat de strategie van de Unie ter bestrijding van de georganiseerde misdaad in het nieuwe millennium goedgekeurd wordt , maar we moeten ook iets doen aan de problemen als gevolg van de verschillende beoordeling , in het bijzonder op het niveau van de Raad , van de kwesties in het kader van de bestrijding van de georganiseerde misdaad .
Ik wil dan ook vast en zeker benadrukken hoeveel belang wij hechten aan de samenwerking die wij nu al met Frankrijk hebben met het oog op een " reuzentop " van de Raad Justitie en Binnenlandse Zaken en de Raad Economische Zaken en Financiën .
Die top moet grondig voorbereid worden door een gemengd comité , zodat dit niet louter een mediagebeurtenis wordt , en het Portugese voorzitterschap heeft al de oprichting van zo ' n comité voorgesteld .
De relaties met derde landen zijn eveneens belangrijk in de strijd tegen de georganiseerde misdaad .
Naast het werk dat al geleverd werd in het kader van de groep van deskundigen voor het pretoetredingsverdrag , is ook belangrijk dat wij erin geslaagd zijn een gezamenlijk actieprogramma van de Europese Unie en de Russische Federatie ter bestrijding van de georganiseerde misdaad uit te werken , waaraan momenteel de laatste hand gelegd wordt , dat wij ontmoetingen georganiseerd hebben tussen verbindingspersonen van de lidstaten die in Moskou gestationeerd zijn , en nog een aantal andere initiatieven genomen hebben .
Een gebied heeft betrekking op het optreden van de Europese Unie in het kader van het VN-Verdrag , van een aantal protocollen tegen de georganiseerde misdaad en het verdrag dat onlangs in het kader van de Raad van Europa over cyber-criminaliteit werd opgesteld .
Aangezien deze kwestie een belangrijke plaats inneemt in het programma voor justitie en binnenlandse zaken , dient volgens het voorzitterschap in het licht van de beginselen van titel VI van het Verdrag onderzocht te worden hoe het Europees Parlement beter op de hoogte gehouden kan worden van het verloop en de resultaten van deze onderhandelingen in het kader van het VN-Verdrag .
Op het gebied van het justitieel netwerk zijn een aantal belangrijke zaken verwezenlijkt .
Zo is eind 1999 het telecommunicatiesysteem voor het Europees justitieel netwerk van start gegaan en zijn in het kader van de multidisciplinaire werkgroep een aantal maatregelen genomen in uitvoering van het actieprogramma van 1997 .
Wij onderstrepen evenwel nogmaals dat de strategie voor het nieuwe millennium zo snel mogelijk moet worden goedgekeurd ; die moet immers voor een nieuwe impuls zorgen en ze moet de continuïteit verzekeren van het werk dat in het kader van het vorige actieprogramma verwezenlijkt is .
Op het gebied van justitiële samenwerking zijn belangrijke vorderingen gemaakt inzake de strafrechtelijke bescherming van de euro en wordt het Europees Parlement momenteel geraadpleegd over een kaderbesluit dat strategisch gezien van cruciaal belang is .
Ons inziens moeten wij met het oog op een geloofwaardige strafrechtelijke bescherming van de euro een wildgroei van het aantal instrumenten vermijden en moeten wij bijgevolg een gezamenlijke inspanning leveren opdat een enkel instrument wordt aangenomen .
Dat moet alle nodige onderwerpen bestrijken , zowel die welke het resultaat zijn van initiatieven die Frankrijk al genomen heeft , als die waarvan de Commissie zelf onderstreept heeft dat ze zeker moeten worden goedgekeurd .
In dit verband is het belangrijk dat concrete maatregelen genomen worden betreffende de wederzijdse erkenning van gerechtelijke uitspraken ; ons inziens kunnen dankzij het al geleverde werk alvast op het gebied van de inbeslagneming van goederen binnenkort maatregelen genomen worden die de wederzijdse erkenning van vonnissen mogelijk maken .
Tenslotte is Europol daadwerkelijk van start gegaan in 1999 en heeft de Raad zijn goedkeuring gehecht aan een aantal instrumenten die , zoals het Europees Parlement wel weet , de werking van Europol moeten bevorderen .
Blijft natuurlijk de fundamentele vraag van de democratische en gerechtelijke controle op Europol , en die is nog belangrijker geworden nu in Tampere de politieke keuze gemaakt is om de bevoegdheden van Europol uit te breiden en Europol ook en vooral een operationele dimensie te geven .
Het Franse voorzitterschap heeft ons een omvangrijk werkdocument nagelaten dat verschillende scenario ' s bevat om de kwestie van de democratische en gerechtelijke controle op Europol te benaderen en op te lossen .
Het Portugese voorzitterschap zal binnenkort een werkdocument over het Eurojust-netwerk presenteren .
Hoewel de gerechtelijke controle op Europol niet noodzakelijkerwijs met behulp van Eurojust uitgeoefend dient te worden , kan deze mogelijkheid op dit moment niet uitgesloten worden .
Het is dan ook van essentieel belang dat de debatten die de Raad over de ontwikkeling van Europol en Eurojust houdt , gelijktijdig verlopen , zodat ook de conclusies op hetzelfde moment getrokken worden .
Mijns inziens is het mogelijk om in dit kader en in het kader van de dialoog die de Raad en het Parlement hoe dan ook over de ontwikkeling van Europol en Eurojust moeten onderhouden , een institutioneel aanvaardbare oplossing te vinden voor de relaties tussen de Raad en het Parlement met betrekking tot Europol .
Wij kennen de standpunten van het Parlement en wij weten dat het Parlement de standpunten van de juridische diensten van de Raad kent .
Mijns inziens kan deze kwestie definitief opgelost worden in het kader van de oplossing van het probleem van de democratische controle op Europol , en dit op een wijze die de institutionele samenwerking tussen alle instellingen bevordert en versterkt .
Mijnheer de Voorzitter , geachte afgevaardigden , geachte leden van de Raad , ik wil mijn gevoelens niet vergelijken met die van de ministers , maar ik wil allereerst zeggen dat ik niet ontroerd , maar veeleer verrast ben nu ik voor het eerst twee persoonlijke vrienden in het voorzitterschap aantref ; ik hoop dan ook dat dit feit geen afbreuk doet aan de scheiding van machten , die van essentieel belang is voor de werking van onze Unie .
Vervolgens wil ik mevrouw Terrón i Cusí danken voor de vragen die zij in het kader van het eerste jaarlijkse debat van deze zittingsperiode over de totstandbrenging van een ruimte van vrijheid , veiligheid en rechtvaardigheid gesteld heeft .
Ik wil alle parlementsleden danken die in de verschillende commissies actief aan de voorbereiding van dit jaarlijkse debat hebben meegewerkt , alsmede de vertegenwoordigers van de nationale parlementen en de samenleving .
Ik wil in deze eerste bijdrage het standpunt van de Commissie over de belangrijkste gebeurtenissen van 1999 uiteenzetten .
Ik meen met overtuiging , maar ook met tevredenheid te mogen stellen dat 1999 een keerpunt en een jaar van consolidering voor de Unie was met betrekking tot de kwesties van vrijheid , veiligheid en rechtvaardigheid .
Er is hier al gezegd dat het Verdrag van Amsterdam in mei in werking is getreden , en dit Parlement heeft bevestigd dat de erkenning dat er een ruimte van vrijheid , veiligheid en rechtvaardigheid moest worden gecreëerd , de belangrijkste vernieuwing van dit Verdrag was .
Het is tevens een heel belangrijke kwalitatieve sprong voorwaarts en een logische en onontbeerlijke stap in de ontwikkeling van de Unie , nadat eerder de interne markt werd gecreëerd , de eenheidsmunt werd ingevoerd , en een gemeenschappelijk buitenlands en veiligheidsbeleid werd opgesteld .
Dit project is veeleer een gezamenlijk project van de burgers van onze Unie dan een project van de instellingen .
Wij moeten alle burgers die op het grondgebied van de Unie verblijven , dan ook echt vrij verkeer waarborgen , ook al moeten we erkennen dat dit enkel zin heeft als het verloopt in een veilig kader dat gebaseerd is op een doeltreffend rechtssysteem , waartoe iedereen zich op eenvoudige en gelijke wijze kan wenden en waarin de burgers echt vertrouwen kunnen hebben .
De opdracht van de Unie om een ruimte van vrijheid , veiligheid en rechtvaardigheid tot stand te brengen werd bevestigd in Tampere .
Ik wil de nadruk leggen op de duidelijke politieke boodschap die de Europese Raad in Tampere gegeven heeft .
Hieruit blijkt andermaal dat de staatshoofden en regeringsleiders van de Unie enorm belang hechten aan dit fundamentele project ; zij hebben een aantal politieke krachtlijnen en prioriteiten aangestipt die ervoor kunnen zorgen dat deze ruimte de komende vijf jaar geleidelijk en daadwerkelijk tot stand gebracht wordt , en dat de drie componenten van deze ruimte - vrijheid , veiligheid en rechtvaardigheid - evenwichtig verdeeld zijn .
In 1999 nam het Duitse voorzitterschap tevens het initiatief om een handvest van de grondrechten van de Unie op te stellen .
In de huidige ontwikkelingsfase van de Europese Unie moeten wij de bestaande grondrechten op het niveau van de Unie mijns inziens in een handvest bundelen , zodat ze duidelijker zichtbaar worden en beter toegankelijk zijn voor alle burgers .
Zoals ik al herhaaldelijk gezegd heb , ben ik net als de Commissie voorstander van een handvest dat , met een zo ruim mogelijke basis en in het kader van een dynamisch proces , de gemeenschappelijke constitutionele tradities van de lidstaten en de algemene beginselen van het Gemeenschapsrecht weerspiegelt , en dat niet louter de grootste gemene deler is .
Als vertegenwoordiger van de Commissie zal ik erop toezien dat het handvest en de hieruit voortvloeiende maatregelen de bevestiging zijn van een Unie die gebaseerd is op het geheel van grondrechten die integrerend deel uitmaken van het gemeenschappelijk Europees erfgoed .
Alleen op die manier zullen wij alle Europese burgers kunnen overtuigen van de zin van een uitgebreide Unie , die gebaseerd is op respect voor rechten en vrijheden , die de veiligheid van personen en goederen waarborgt en een effectieve juridische bescherming biedt : met andere woorden een Unie die gebaseerd is op de politieke waarden die de huidige democratieën rechtvaardigen .
Ik ben niet vergeten dat in 1999 ook de zittingsperiode 1999-2004 van het Europees Parlement en van de nieuwe Commissie van start ging , zodat een commissaris aantrad die uitsluitend voor justitie en binnenlandse zaken bevoegd is .
Naast deze gebeurtenissen wil ik het Parlement ook herinneren aan een aantal zaken die in 1999 werden goedgekeurd .
Op het gebied van immigratie , grenzen en asiel diende de Commissie een voorstel voor een verordening tot oprichting van de databank Eurodac in , een voorstel voor een richtlijn betreffende de voorwaarden voor de toelating van onderdanen van derde landen in de lidstaten met het oog op gezinshereniging , dit in het kader van een vastberaden beleid om degenen die legaal in de Unie verblijven te integreren .
Wij legden een mededeling over gemeenschappelijke asielprocedures voor , alsmede een aanbeveling voor een besluit dat de Commissie machtigt om een akkoord met IJsland en Noorwegen te sluiten , zodat de regels die krachtens de Overeenkomst van Dublin door de lidstaten van de Europese Unie worden toegepast , tot deze twee landen kunnen worden uitgebreid .
De Commissie heeft actief bijgedragen aan de werkzaamheden van de werkgroep op hoog niveau over immigratie en asiel , en zij heeft tenslotte in december een voorstel voor de oprichting van een Europees vluchtelingenfonds ingediend .
Op het vlak van justitiële samenwerking diende de Commissie een reeks voorstellen voor een verordening in met het oog op de communautarisering van een aantal verdragen : wij dienden een voorstel in voor een verordening betreffende justitiële samenwerking en de tenuitvoerlegging van rechterlijke beslissingen in het burgerlijk en handelsrecht ( Brussel I ) , een voorstel voor een verordening betreffende de bevoegdheid en de erkenning en tenuitvoerlegging van beslissingen in huwelijkszaken ( Brussel II ) , en een voorstel voor een verordening betreffende dagvaarding en de bekendmaking van rechterlijke en buitengerechtelijke beslissingen in het burgerlijk en handelsrecht .
Wij presenteerden in 1999 ook een mededeling over de slachtoffers van misdrijven in de Unie en brachten zodoende een bezinning op gang die een nieuwe impuls kreeg in Tampere .
Wij dienen minimumnormen op te stellen inzake de bescherming van slachtoffers van misdrijven , in het bijzonder inzake de toegang tot de rechter en hun rechten op schadevergoeding , met inbegrip van de proceskosten .
Ik voeg er nog aan toe dat wij ook een ontwerpbesluit betreffende de bestrijding van fraude en vervalsing op het stuk van andere betaalmiddelen dan contante geldmiddelen hebben ingediend .
Met betrekking tot het wettelijk kader van de Unie diende de Commissie in het kader van de bestrijding van financiële criminaliteit een voorstel in ter herziening van de richtlijn betreffende het witwassen van geld .
In 1999 ging Europol van start en wij hopen in de Commissie , in het licht van wat het Portugese voorzitterschap hier vandaag gezegd heeft , oprecht dat , nu een nieuwe cyclus op het gebied van justitie en binnenlandse zaken begonnen is en men zich bezint over de tenuitvoerlegging van de nieuwe bevoegdheden die Europol overeenkomstig het Verdrag van Amsterdam krijgt , ook de kwestie van de democratische controle en van de relaties tussen Europol en de desbetreffende gerechtelijke instanties en in het bijzonder Eurojust behandeld worden .
De Commissie leverde in 1999 tevens een bijdrage aan een Europees actieprogramma ter bestrijding van drugs , dat de basis vormt van de strategie die de Europese Raad in Helsinki heeft goedgekeurd .
Deze lijst van maatregelen , die overigens niet exhaustief is , heeft ertoe bijgedragen dat ik hier voor het voorzitterschap van de Raad en u , geachte afgevaardigden , met veel overtuiging kan stellen dat ik , ook al was 1999 het jaar van de consolidering van het optreden van de Unie op dit essentiële gebied , de hoop koester dat 1999 ook al het begin was een nieuwe fase , die de totstandbrenging van een ruimte van vrijheid , veiligheid en rechtvaardigheid wil versnellen .
Het jaar 2000 zal dan ook ongetwijfeld een test zijn voor de wijze waarop de Europese instellingen erin slagen tegemoet te komen aan de eisen van de burgers , en hun met inachtneming van hun rechten vrij verkeer te waarborgen en veiligheid en stabiliteit te verzekeren dankzij een afdoende juridische bescherming .
2000 zal met andere woorden een test zijn voor de Raad , het Parlement en de Commissie en wij zullen zien of de politieke wil aanwezig is om Amsterdam au sérieux te nemen en ertoe bij te dragen dat het fundament wordt gelegd voor een uitgebreide politieke unie voor het komende decennium .
Zoals ik al zei , is de Commissie zich ervan bewust dat zij een deel van de verantwoordelijkheid draagt .
Zij legt in dit verband de laatste hand aan een eerste ontwerpvoorstel voor een evaluatiepanel , een scoreboard , zodat alle instellingen en andere belanghebbende partijen de vorderingen kunnen beoordelen die gemaakt zijn bij de tenuitvoerlegging van de nodige maatregelen en bij de naleving van de termijnen die in het Verdrag van Amsterdam , in het actieplan van Wenen en in de conclusies van de Europese Raad van Tampere zijn vastgelegd .
Dit evaluatiepanel zal niet alleen een instrument voor de programmatie van de wetgeving zijn , maar ook en vooral een middel om de transparantie en de verantwoordelijkheidszin van alle Europese instellingen tegenover de burgers te bevorderen .
Wij willen deze ruimte van vrijheid , veiligheid en rechtvaardigheid immers voor de burgers tot stand brengen .
De vooruitgang die geboekt wordt , zal niet te danken zijn aan de Commissie , de Raad of het Europees Parlement , maar aan de betrokkenheid van de Europese instellingen en aan de lidstaten , aangezien , zoals hier al gezegd werd , bepaalde taken van het scoreboard overeenkomstig het subsidiariteitsbeginsel aan de lidstaten zullen worden toevertrouwd .
Ik zal de komende weken een bezoek brengen aan de verschillende hoofdsteden en de standpunten van de ministers van Justitie en Binnenlandse Zaken peilen .
Ik ben voornemens dit voorstel voor een scoreboard met het Europees Parlement en de burgermaatschappij te bespreken .
Wij zijn van plan de uiteindelijke versie van het scoreboard tijdens het Portugese voorzitterschap aan de Raad Justitie en Binnenlandse Zaken voor te leggen , dit na afloop van bovengenoemde raadplegingen .
Het is de bedoeling dat dit scoreboard niet alleen een leidraad en een politieke en strategische krachtlijn voor alle instellingen vormt , maar ook een controlemiddel voor de publieke opinie wordt .
Ik erken dan ook - en mijns inziens worden wij allemaal met deze uitdaging geconfronteerd - dat wij een communautaire strategie moeten ontwikkelen zodat de publieke opinie duidelijk inziet dat de Europese Unie echt een toegevoegde waarde voor hun dagelijkse leven betekent op deze belangrijke gebieden voor het burgerschap , voor de inachtneming van de wetten en in feite voor de democratie zelf , en dat deze verworvenheden voor iedereen toegankelijk zijn .
Ik wil erop wijzen dat de Commissie voornemens is in de loop van 2000 niet alleen het scoreboard voor te stellen , maar ook de volgende initiatieven zal nemen .
Ik wil hier overigens onderstrepen dat ik mij erover verheug dat het Portugese voorzitterschap de totstandbrenging van deze ruimte als een van de prioriteiten van zijn werkprogramma beschouwt .
Ik hoop dat wij er tezamen met het Portugese voorzitterschap in slagen op duidelijke wijze een geest van interinstitutionele samenwerking te creëren - hetgeen overigens ook de politieke boodschap van Tampere was - en dat ook de volgende voorzitters zich achter deze geest van interinstitutionele samenwerking zullen scharen .
Inzake immigratie en asiel is de Commissie voornemens een aantal voorstellen in te dienen voor de creatie van een communautair instrument inzake de tijdelijke bescherming van vluchtelingen ; zij wil een begin maken met de analyse van de criteria en de voorwaarden om de tenuitvoerlegging van de Overeenkomst van Dublin te verbeteren en een mogelijke wijziging van de rechtsgrond overeenkomstig het Verdrag van Amsterdam overwegen ; zij wil op grond van de al verspreide mededeling het debat voortzetten over regels die tot een gemeenschappelijke asielprocedure in de gehele Unie moeten leiden ; zij zal voorstellen doen met het oog op de opstelling van wetgeving die voorziet in het toekennen van verblijfsvergunningen aan slachtoffers van mensenhandel die met het gerecht samenwerken om de netwerken van de mensensmokkelaars te ontmantelen .
Ik ben tevens voornemens de rol van de actieprogramma ' s te helpen verduidelijken in het kader van de werkzaamheden van de werkgroep op hoog niveau voor immigratie en asiel , en vorderingen te maken met de aanpassing van de communautaire akkoorden betreffende wedertoelating via de opneming van standaardclausules .
In verband met het overschrijden van de buitengrenzen , een kwestie die van essentieel belang is voor het vrij verkeer van personen , zal ik de komende dagen een voorstel voor een verordening doen ter herziening van de lijst van derde landen wier onderdanen in het bezit moeten zijn van een visum bij het overschrijden van de buitengrenzen .
Op het gebied van justitiële samenwerking zal ik een initiatief nemen inzake de wet die van toepassing is op de extracontractuele verplichtingen , en hoop ik oprecht dat wij de Raad een voorstel kunnen doen met minimumnormen die in de gehele Unie een adequaat niveau van rechtsbijstand in grensoverschrijdende rechtszaken waarborgen .
Ik ben tevens voornemens verder na te denken over de vaststelling van speciale gemeenschappelijke procedureregels voor een vereenvoudigde en versnelde grensoverschrijdende beslechting van geschillen inzake geringe consumenten- en commerciële vorderingen , alsmede alimentatie- en niet-betwiste vorderingen .
De Commissie zal in het licht van de conclusies van Tampere en Helsinki haar bijdrage leveren aan de vaststelling van een communautaire strategie ter voorkoming en bestrijding van de georganiseerde misdaad .
Wij zullen een aantal maatregelen nemen en steunen en zullen bijvoorbeeld een debat houden over de noodzaak van een wetgevend programma voor de tenuitvoerlegging van het beginsel van de wederzijdse erkenning van rechterlijke beslissingen op strafrechtelijk vlak .
De Commissie is tevens voornemens specifieke maatregelen voor te stellen op het gebied van misdaadpreventie en zij zal de uitwisseling van beste praktijken op dit gebied bevorderen , in het bijzonder ter voorkoming van stedelijke en jeugdcriminaliteit .
Zij zal een rechtsgrond voorstellen voor een door de Gemeenschap gefinancierd programma .
De Commissie zal ook de inspanningen steunen die het voorzitterschap levert om het juridisch kader en het kader voor politiële en justitiële administratieve samenwerking te verduidelijken , dit ter bestrijding van het witwassen van geld in een bij uitstek inter-pijlerverband .
De Commissie zal de verbintenis die zij in Tampere is aangegaan , nakomen en zal voorstellen doen voor de goedkeuring van gemeenschappelijke definities , strafbaarstellingen en straffen voor mensenhandel , de economische uitbuiting van migranten en de seksuele uitbuiting van vrouwen en kinderen .
Wij zullen bijzondere aandacht besteden aan de strijd tegen het gebruik van nieuwe communicatiemiddelen en met name van het Internet om kinderporno te verspreiden .
Wij bereiden tevens een mededeling voor waarin een debat op gang gebracht wordt over de middelen die nodig zijn voor een veiliger informatie- en kennismaatschappij en die tot doel heeft computercriminaliteit te bestrijden .
In 2000 gaat ook de Europese strategie ter bestrijding van drugs 2000-2004 van start .
De Commissie zal , in samenwerking met het Portugese voorzitterschap en het Europees Parlement , haar volledige steun verlenen aan de interinstitutionele conferentie die in februari over de drugsproblematiek gehouden wordt .
In verband met Schengen en meer in het bijzonder de integratie van het Schengen-acquis in het communautaire kader wil ik , zonder de bevoegdheidssfeer van de Raad te betreden , inzake de gehele kwestie van de herinvoering van grenscontroles andermaal herhalen dat de Commissie bereid is mee te werken aan een betere controle op de toepassing van artikel 2 , lid 2 van het Schengen-verdrag en dit artikel beter afdwingbaar te maken .
In het licht van de recente herinvoering van controles aan een aantal binnengrenzen moeten wij mijns inziens de voorwaarden voor de aanneming van een wetgevend instrument op grond van artikel 62 van het Verdrag grondig onderzoeken .
Zoals in Tampere werd benadrukt , moeten wij in het kader van de voorbereiding van de Europese Raad van Santa Maria da Feira in juni 2000 een synthese maken van de gevolgen die de nieuwe externe dimensie van binnenlandse zaken en justitie heeft voor de aanneming van politieke inter-pijlerstrategieën , die de samenhang tussen het interne en externe beleid van de Unie op dit gebied kunnen bevorderen en kunnen bijdragen aan de belangrijke rol die de Unie in de wereld moet spelen .
Ik onderstreep evenwel dat al deze acties uiteraard rekening moeten houden met de beginselen die op de Europese Raad van Helsinki overeengekomen zijn inzake de kandidaat-lidstaten , zodat de kandidaat-landen hieraan meewerken en zo snel mogelijk betrokken worden bij dit plan voor de totstandbrenging van een ruimte van vrijheid , veiligheid en rechtvaardigheid .
Overigens dient onderstreept te worden dat in 2000 de onderhandelingen op het gebied van justitie en binnenlandse zaken met de eerste groep kandidaat-lidstaten zullen beginnen ; ik verwacht dat wij erin zullen slagen aanzienlijke vooruitgang te boeken bij de voorbereiding van de dossiers waarover onderhandeld wordt met de tweede groep kandidaat-lidstaten , die in Helsinki werden toegelaten .
Tenslotte wil ik nogmaals herhalen dat de Commissie voornemens is uit pole position te vertrekken bij het indienen van voorstellen om het Verdrag van Amsterdam ten uitvoer te leggen .
Ik hoop dat de Commissie en de Raad het eens worden over de bevoegdheidsverdeling bij de uitoefening van het initiatiefrecht en het tot stand brengen van het eigenlijke wetgevingsproces .
Zoals ik het Parlement al zei , wacht ons een zware en ambitieuze taak , en de Commissie moet dan ook over de nodige medewerkers beschikken om deze uitdaging aan te kunnen .
Zij rekent op de steun van het Parlement en - waarom ook niet - van de Raad voor de nodige middelen en voor het waarborgen van deze doelstellingen , zodat deze ruimte van vrijheid , veiligheid en rechtvaardigheid zo snel mogelijk verwezenlijkt kan worden en wij met zijn allen in een geest van interinstitutionele samenwerking kunnen bijdragen aan de verwezenlijking van dit doel , dat ongetwijfeld het " kroonjuweel " van het Verdrag van Amsterdam is .
Mijnheer de Voorzitter , geachte collega ' s , nadat dit Parlement zich de laatste veertig jaar voornamelijk heeft beziggehouden met het inrichten van een gemeenschappelijke interne markt , staan wij thans voor een nieuwe grote taak : de oprichting van een ruimte van vrijheid , veiligheid en rechtvaardigheid .
Het is een taak die wij alleen met succes kunnen volbrengen als alle organen van de Unie met respect voor elkaar en met inachtneming van elkaars bevoegdheden samen naar dit ambitieuze doel streven .
Commissaris Vitorino , hoewel ik de samenwerking met u als harmonisch en vruchtbaar zou willen betitelen , heeft de houding van de Raad ten aanzien van het Parlement mij in het verleden minder reden tot tevredenheid gegeven .
Het leek wel alsof de Raad de ruimte van vrijheid , veiligheid en rechtvaardigheid beschouwde als zijn eigen ruimte , waarin hij de vrijheid had zich alles te permitteren , veilige beschutting genoot tegen de invloed van het Parlement en het recht bezat te doen en te laten wat hij wilde , zoals collega Schulz het in de commissie ooit eens treffend heeft uitgedrukt .
Minister Gomes , ik heb natuurlijk gehoord wat u hierover heeft gezegd .
Ik hoop op een voelbare verbetering van de samenwerking in de loop van het Portugese voorzitterschap .
Ik wil graag nader ingaan op drie punten die voor ons als leden van de Fractie van de Europese Volkspartij ( Christendemocraten ) en Europese democraten het zwaartepunt moeten uitmaken van deze ruimte .
Ten eerste een gemeenschappelijk asielrecht en een lastenverdeling bij de opname van vluchtelingen .
Om te beginnen moet de Raad nu eindelijk eens voor de goedkeuring van Eurodac zorgen , zodat het basisinstrument voor de verdeling van asielzoekers over de lidstaten tot stand komt .
In Wenen en Tampere zijn weliswaar de eerste aanzetten gegeven voor een Europees asielrecht , maar daaruit blijken vooral de moeilijkheden .
Oplossingen bieden zij niet .
Wij roepen de vertegenwoordigers van de Raad daarom op over hun nationale muren te kijken en een eengemaakte asielprocedure voor de hele Unie op poten te zetten .
Het kan trouwens niet de bedoeling zijn dat slechts een handvol hulpvaardige lidstaten de volledige last van de vluchtelingenellende van ons hele continent op zich nemen .
Overeenstemming over een lastenverdeling moet daarom de hoogste prioriteit krijgen .
Tweede zwaartepunt is voor ons de bestrijding van de georganiseerde misdaad op Europese schaal , onder meer met behulp van Europol en Eurojust .
De geplande oprichting van Eurojust is voor ons een wezenlijk succes van Tampere en moet nu met bekwame spoed in de praktijk worden gebracht .
Wij zijn ingenomen met het feit dat Europol eindelijk aan de slag is gegaan .
De Raad mag overigens niet uit het oog verliezen dat de effectiviteit van de misdaadbestrijding niet enkel verhoogd kan worden met een uitbreiding van de taakomschrijving van Europol , maar dat er ook een versterking van de personeelsbezetting nodig is , alsmede een verdieping van de taakomschrijving die gaat tot en met het verlenen van operationele bevoegdheden .
Wij roepen niet enkel op tot meer controle en niet alleen tot meer controle over Europol , voor ons geldt ook het Duitse spreekwoord " minder is soms meer " .
Op dit moment is een groot deel van de medewerkers van Europol in de eerste plaats bezig met zelfcontrole op de gegevensbestanden onder de wetgeving op de persoonlijke levenssfeer en komen er aanvragen binnen van 15 nationale parlementen .
Dit mag wel veel controle zijn , erg efficiënt is het niet .
Wij willen af van deze wirwar aan controles , en streven naar meer democratische controle door het Europees Parlement , zonder dat Europol daardoor in zijn werkzaamheden gehinderd wordt .
Tegelijkertijd steunen wij de in Tampere voorgestelde oprichting van een Europese politieacademie als een stap in de goede richting .
Als derde zwaartepunt zien wij de uitbreiding van de rechten van het Parlement in dit verband .
De ruimte van vrijheid , veiligheid en rechtvaardigheid is iets waarmee de Unie zal kunnen ingrijpen in de grondrechten van haar burgers .
Als hierover enkel besloten wordt door diplomaten en bureaucraten terwijl de verkozen vertegenwoordigers van Europa de ontwikkelingen hoogstens kunnen volgen zoals een konijn de bewegingen van een slang , dan zal de burger die ruimte niet accepteren .
Het wordt daarom hoog tijd dat het Parlement in deze zaak medebeslissingsbevoegdheid krijgt en dat zoals gezegd het principe van democratische controle verstevigd wordt .
Wij willen een ruimte van vrijheid , veiligheid en rechtvaardigheid voor de burgers van Europa en niet tegen hen .
Mijnheer de Voorzitter , geachte collega ' s , ik hoef de Raad niets meer te zeggen .
Mijn voorganger heeft dat met een citaat van mij uit de laatste commissievergadering al gedaan .
Waarom heeft de Raad er toch zoveel moeite mee om rond de opbouw van de ruimte van vrijheid , veiligheid en rechtvaardigheid met ons samen te werken ?
Deze vraag houdt mij voortdurend bezig .
Ik wil proberen dit vanuit mijn gezichtspunt een beetje te verhelderen .
De opbouw van de ruimte van vrijheid , veiligheid en rechtvaardigheid beweegt zich op het snijvlak van twee elementen van de nationale soevereiniteit .
Politie en justitie behoren glashelder tot die soevereiniteit , en liggen dus erg gevoelig bij de lidstaten .
Als we het snijvlak van deze beleidsterreinen naar de Unie willen overhevelen , als we dus bevoegdheden overdragen vanuit nationale hoofdsteden - Lissabon , Berlijn , Parijs - naar Brussel , dan dragen we een stuk van de macht over .
Natuurlijk is het heel moeilijk afscheid te nemen van deze traditionele vormen van gezag , zelfs al zien de lidstaten zelf in dat samenwerking tussen politiekorpsen noodzakelijk is .
Internationale misdaad kunnen we immers alleen nog op Europese schaal bestrijden .
Maar dan moeten we daar ook de consequentie uit trekken dat we het instrumentarium organisatorisch en wettelijk één moeten maken .
Dat leidt ertoe dat de regeringen die dit moeten doen , die dit moeten verwezenlijken en die daartoe de noodzaak ook inzien , tot het besef komen dat zij daarmee afstand nemen van een deel van hun macht .
Daar komt dan nog een Europees Parlement bij , dat ingewikkeld in elkaar zit .
Maar we moeten dit nu eindelijk eens oplossen , want als we zo doorgaan als het afgelopen jaar , dan gebeurt er dit : het veiligheidsdebat , het debat over de rechten van de burger , wordt door zijn deels nationale en deels Europese structuur in de nationale parlementen gemarginaliseerd .
In het Europees Parlement komt het ook niet helemaal tot zijn recht , en de Raad vergadert tenslotte achter gesloten deuren .
Als de ruimte van vrijheid , veiligheid en rechtvaardigheid een geheime operatie blijft , kunnen we de burger er niet voor winnen .
Met andere woorden , de stabiliteit van de democratie hangt af van de vraag of wij hierover debatteren .
Daarom wind ik mij zo vaak op over de Raad , niet over de ministers , want dat zijn in de regel verkozen politici .
Collega ' s Gomes , Costa , commissaris Vitorino , wij allen komen in principe uit dezelfde stal .
Maar tot het ambtenarenapparaat van de Raad wil ik een oproep richten .
Hier geldt het principe dat wie beslissingen voorbereidt - en dat doet het ambtenarenapparaat van de Raad - al op die beslissingen vooruitloopt .
Daarom moet het ambtenarenapparaat van de Raad een beetje meer de moed tonen om de democratie te respecteren .
Ik wil kort nog een verder aspect aanstippen , want ik heb niet zoveel tijd .
Het woord scoreboard klinkt in het Duits als skateboard .
Daarom vind ik dat we behoefte hebben aan een tijdschema waarin staat wie welk thema binnen welke termijn moet verwezenlijken .
Het plan-Vitorino , met duidelijke en welomschreven projecten die binnen een duidelijk omschreven tijdkader tot stand moeten worden gebracht , dat is wat we nodig hebben .
Ik dank collega Vitorino trouwens voor zijn uiteenzetting .
Maar hij kan zijn plan alleen uitvoeren als hij de nodige financiële en personele middelen heeft .
Laten we hem die middelen geven , dan komt hij sneller vooruit , en daar zijn wij allemaal mee gediend .
Ik ben een warm voorstander van het feit dat het Portugese voorzitterschap justitie en binnenlandse zaken een hoge prioriteit wil geven of , met andere woorden , als kroonjuwelen heeft aangewezen voor de komende zes maanden .
Ook de opmerkingen van commissaris Patten vanochtend over een fonds voor snelle interventies bij veiligheidscrises waren zeer bemoedigend .
Misschien dat hiermee een einde komt aan schandalige situaties zoals de mislukking in Kosovo met betrekking tot het stationeren van de beloofde politiemacht .
Ik wil slechts drie gebieden onder de aandacht brengen waarop we snelle vooruitgang dienen te boeken .
Het eerste betreft het asielbeleid .
Het is van wezenlijk belang dat er een uniform Europees systeem komt dat gebaseerd is op eerlijkheid , volledig respect van het Verdrag van Genève en een fatsoenlijke opvangsituatie waarin geen plaats is voor een routinematige detentie van asielzoekers .
Een beslissing over een asielaanvraag behoort enkele maanden te duren - niet enkele jaren .
Het tweede gebied betreft vrijheid : vrijheid om overal in de Europese Unie te reizen en te wonen waar men wil ; vrijheid van informatie ; vrijheid van stemrecht voor elke Europese burger , dus niet alleen voor burgers uit lidstaten maar ook voor ingezeten uit derde landen .
Onze burgers moeten de boodschap krijgen dat in ons gemeenschappelijk beleid inzake justitie en binnenlandse zaken de vrijheid centraal staat en niet de onderdrukking .
Mijn laatste punt betreft de convergentie van de systemen op het gebied van het burgerlijk recht en het strafrecht .
Eurosceptici beweren dat hierdoor de soevereiniteit wordt aangetast , dat de afzonderlijke landen zullen verdwijnen en dergelijke .
Het geval van de verdachte die gezocht werd wegens moord op drie vrouwen in Frankrijk , waaronder de Britse studente Isabel Peake die uit een trein werd gegooid , demonstreert waarom die wederzijdse erkenning noodzakelijk is .
Nadat hij eerst in Madrid werd gearresteerd en vervolgens weer werd vrijgelaten , is hij daarna in Lissabon gearresteerd om daar nu weer te worden uitgewezen .
Het is in ons aller belang om een samenwerking op dit terrein te bewerkstelligen , ongeacht wat de eurosceptici beweren .
Zoals reeds eerder opgemerkt , wil ik tenslotte nog zeggen dat het essentieel is dat met betrekking tot deze onderwerpen de medebeslissingsprocedure in het Europees Parlement wordt gehanteerd om een zorgvuldig democratisch en rechtvaardig resultaat te waarborgen .
Ik hoop dat hieraan tijdens de IGC aandacht zal worden besteed .
Mijnheer de Voorzitter , over 1999 kan ik enkel kort dit zeggen : na de kou uit Finland is de zon uit Portugal een welkome afwisseling .
Ik hoop dat het allemaal lukt .
Een belangrijke gebeurtenis voor Europa in verband met de ruimte van vrijheid , veiligheid en rechtvaardigheid in 1999 was beslist de Top van Tampere .
Net als voorheen blijven er veel vragen onbeantwoord .
Sinds Tampere is er een onevenwicht tussen de positieve maatregelen die genomen worden en pure intentieverklaringen .
Rond het staatsburgerschap en de integratie van mensen uit niet-lidstaten zijn nog geen regelingen getroffen .
Aan de andere kant zijn er zeer concrete maatregelen genomen rond het thema veiligheid .
Het opstellen van een handvest van de grondrechten wordt een van de belangrijke projecten van de nabije toekomst .
Toch valt moeilijk te voorspellen hoe dit handvest er inhoudelijk uit zal zien en hoe het gestalte zal krijgen in de wetgeving .
Ik denk bijvoorbeeld aan de mensen die op dit moment geen burgers van de Unie zijn .
Het verdrag inzake Europol is nu officieel van kracht .
In Tampere had men ook operationele bevoegdheden op het oog .
Wij blijven hameren op een herziening van dit verdrag om een beter parlementair en gerechtelijk toezicht mogelijk te maken .
Ook in verband met Eurodac moeten we kritisch tegenover dit verdrag staan .
Het Parlement heeft de tekst gewijzigd .
We moeten zorgen dat de Raad het eens wordt met de benadering van het Parlement .
Rond de overige thema ' s zijn tot op heden helaas nog geen initiatieven genomen .
Wij wachten dus af .
Europa als ruimte van vrijheid , veiligheid en rechtvaardigheid is tot nu toe op belangrijke punten een terrein zonder duidelijke afspraken , terwijl we die toch aan de Europese burger verplicht zijn .
Nu ik de ministers van Binnenlandse Zaken en Justitie heb horen spreken , ben ik optimistisch .
Ik ga ervan uit dat het ons de komende zes maanden zal lukken .
Mijnheer de Voorzitter , mijnheer de commissaris , waarde collega ' s , ik denk dat de mondelinge vraag van mevrouw Terrón i Cusí ons voor een blunder kan behoeden , want zes maanden nadat ons nieuwe Parlement geïnstalleerd is moeten we een duidelijke boodschap aan de burgers van Europa afgeven .
Ik denk dat het Portugese voorzitterschap hieraan een goede bijdrage kan leveren .
We kennen allen de enorme verwachtingen die onze burgers momenteel koesteren op het gebied van de vrijheid , veiligheid en met name sociale rechtvaardigheid .
Ze zijn echter niet geïnteresseerd in politiek , staan er ver van af en verafschuwen zelfs alles wat met politiek te maken heeft .
Daarom moeten we concrete maatregelen treffen om hun moeilijkheden op te lossen .
Alleen zo kunnen we de burgers weer in de politiek doen geloven .
We moeten een moedig en genereus beleid voeren en de minst bedeelden te hulp schieten , zodat Europa het symbool van vrede en broederschap kan worden .
Er moet een plan worden opgesteld waarmee de werkloosheid daadwerkelijk bestreden kan worden .
Werkloosheid is immers een voedingsbodem voor racisme , nationalisme en extreem-rechtse , racistische groeperingen .
Ik wil benadrukken dat veel immigranten en vluchtelingen tot de minst bedeelden horen .
Asielzoekers worden in veel gevallen gevangen gezet en als criminelen behandeld .
Deze situatie is niet langer acceptabel .
Iedere asielzoekers moet recht hebben op een rechtvaardige hoorzitting en in beroep kunnen gaan .
Vorige week was ik op het vliegveld van Roissy toevallig getuige van een uiterst gewelddadig tafreel waarbij twee jonge vrouwen , ongetwijfeld illegalen , werden teruggestuurd naar Conakry .
Ze werden als de meest verschrikkelijke criminelen behandeld .
Ze waren naakt en werden , omringd door een ME-peleton , aan de haren over de grond gesleept .
Het Portugese voorzitterschap moet een einde maken aan dit soort barbaarse praktijken .
Onze rol moet daarentegen zijn mensen die een dictatuur zijn ontvlucht te begeleiden , gerust te stellen en te helpen .
De Commissie heeft voorgesteld een Europees vluchtelingenfonds te creëren .
Dit voorstel is door het Parlement zeer positief ontvangen .
We moeten niet langer bakkeleien over de begroting voor het vluchtelingenfonds ; het moet er nu eindelijk maar eens komen .
De voorstellen die in Tampere vreemd genoeg zijn verworpen , moeten door het voorzitterschap en de Raad opnieuw ter tafel worden gebracht .
Ik wil hierbij overigens opmerken dat in Tampere wel een belangrijke basis is gelegd .
Verder mogen we niet toestaan dat de rassenhaat in Europa toeneemt en de discriminatie er tot gemeengoed wordt gemaakt .
We moeten ingrijpende maatregelen treffen .
Zo moet de antiracismewetgeving worden geharmoniseerd .
Welke inhoud wilt u aan artikel 13 van het Verdrag geven ?
Wat wilt u doen om de ongelijkheid in salarissen tussen man en vrouw weg te nemen ?
Welke maatregelen wilt u treffen tegen rassenhaat , racisme en seksisme ?
We moeten het beste van de bestaande wetgeving in de lidstaten tot gemeengoed verheffen .
Uw voorzitter moet alle buitenlanders die meer dan vijf jaar op Europees grondgebied wonen , bij gemeenteverkiezingen en Europese verkiezingen stemrecht geven .
Deze mensen moeten zich bovendien verkiesbaar kunnen stellen .
Dit gebeurt immers al in zes lidstaten .
De legalisatie van illegalen in landen zoals het uwe moet als voorbeeld gelden voor de overige lidstaten .
Vele illegalen worden immers gedwongen onder erbarmelijke omstandigheden te leven en te werken .
Ze worden economisch uitgebuit en vormen de slaven van de moderne tijd .
Meer in het algemeen moet dit voorzitterschap de aanzet geven tot een mentaliteitsverandering onder onze medeburgers ten aanzien van minderheden en immigranten .
Immigratie staat vaak gelijk aan onzekerheid , geweld en onderdrukking .
Hoe denkt u onze medeburgers ervan te overtuigen dat immigratie net als in het verleden een bron van sociale en culturele rijkdom is , een bron die bovendien van groot belang is voor onze demografische situatie ?
Wat gaat u ondernemen om de plaats van immigranten in onze samenleving op te waarderen en de asielaanvragers daadwerkelijke bescherming te garanderen ?
Mijnheer de Voorzitter , er is een groot gebrek aan transparantie met betrekking tot de ruimte van vrijheid , veiligheid en rechtvaardigheid .
De Europese Unie is een economische krachtcentrale maar op het gebied van de behandeling van vluchtelingen zijn we nog maar beginnelingen .
Het racistisch klimaat in onze maatschappij is angstaanjagend .
Al vele generaties lang stuurt Ierland zijn zonen en dochters naar veilige plaatsen over de hele wereld .
Inmiddels heeft de Keltische tijger voor een grotere rijkdom en welvaart gezorgd dan wij voor mogelijk hielden .
Op dat moment tonen wij echter tegelijkertijd een erg donkere kant van ons karakter .
Racisme is in Ierland een groot probleem .
Het was nogal een shock voor onze politieke leiders toen zij bemerkten dat ook wij een deel van de vluchtelingen moeten opnemen die al geruime tijd de Europese Unie binnenstromen .
Wij weten echter niet goed hoe we met deze situatie moeten omgaan , hoewel de regering haar uiterste best doet om die achterstand in te halen .
De bereidheid is aanwezig maar wordt overschaduwd door angst .
Om deze angst weg te nemen , hebben we een gedreven politiek en religieus leiderschap nodig , niet alleen in Ierland maar in de hele Europese Unie .
Mijnheer de Voorzitter , het onwillig voorzitterschap dat in de afgelopen maanden telkens weer met allerlei smoesjes het debat wist tegen te houden dat wij uiteindelijk vandaag voeren , is voorbij .
Ik ben het roerend eens met hetgeen de collega ' s von Boetticher en Schulz zeiden .
Het Europees Parlement en het Hof van Justitie moeten sterker worden betrokken bij de ruimte van vrijheid , veiligheid en rechtvaardigheid , zonder dat zij daarvoor hun boekje te buiten moeten gaan .
In feite spelen wij elke zes maanden hetzelfde toneel en beschuldigen wij het voorzitterschap van de Raad van alles en nog wat .
Laten wij dat in het vervolg voorkomen !
Laten wij als Parlement de moed bijeenrapen en met een overtuigde politieke actie ervoor zorgen dat tijdens de komende intergouvernementele conferentie besloten wordt tot onmiddellijke uitbreiding van de medebeslissing .
Waarom zouden wij daarmee nog eens vijf jaar wachten ?
De twee gelijkluidende vragen die we hier behandelen , staan in het teken van de goddelijke spreuk , die de politiek de laatste jaren eerder in een soort ideologie verandert - welluidend , maar verderfelijk .
De huidige goddelijke spreuk van de EU luidt : " ruimte van vrijheid , veiligheid en rechtvaardigheid " .
Deze spreuk verhult echter een andere ambitie bij de Commissie , de Raad en een overweldigende meerderheid in dit Parlement .
Zij willen namelijk zo ' n ruimte invoeren .
Wie wil er nu geen veiligheid , vrijheid en rechtvaardigheid ?
Het probleem is alleen dat zo ' n ruimte niet met wetgevingsdecreten en andere supranationale besluiten kan worden ingevoerd .
Vrijheid , veiligheid en rechtvaardigheid vormen een systeem dat in de maatschappij geworteld zit .
Het weerspiegelt de historische , sociale en politieke ontwikkeling van elke samenleving .
Het is niet iets dat de EU kan invoeren zonder de maatschappij schade toe te brengen .
Hier vinden we echter het enige rationele element in die goddelijke spreuk van veiligheid , vrijheid en rechtvaardigheid .
De bedoeling is niet de burgers rechtvaardigheid te garanderen .
Daartoe dienen de nationale rechtssystemen .
Het is de bedoeling fundamentele delen van het nationale strafrecht , van het crimineel beleid en van de rechtspraak onder de heerschappij van de EU onder te brengen .
Men beoogt een versterkte integratie , die door de misleidende verpakking bovendien meer repressie en meer controle zal inhouden .
Neem nu bijvoorbeeld alle beslissingen met betrekking tot Fort Europa , Schengen , Eurodac enzovoort .
Elke democraat ziet de twee kernproblemen .
Ten eerste zijn de geplande voorstellen totaal niet te realiseren .
Hoe denkt men de EU-instellingen , die nu al overbelast zijn , deze ambitieuze projecten te laten verwezenlijken ?
U herinnert zich wel de dodelijke kritiek van vorig jaar aan het adres van de Commissie voor haar gebrek aan fatsoen , ethiek en verantwoordelijkheidsgevoel .
Dit kwam ook tot uiting in de gestelde vragen .
Ten tweede zijn de projecten belastend en zelfs verminkend voor de nationale democratieën .
Zolang de EU zich alleen met de interne markt bezighield , werd alleen het lichaam aangevallen .
Nu wordt ook de ziel aangevallen .
Mijnheer de Voorzitter , de bevolking in Noord-Ierland wordt geconfronteerd met merkwaardige tegenstrijdigheden .
Commissaris Patten heeft zich vandaag in dit Huis uitgesproken voor vrijheid , veiligheid en rechtvaardigheid .
In zijn verslag dat vanmiddag door het Britse Lagerhuis is aangenomen , wordt de Royal Ulster Constabulary met inbegrip van de reservisten afgeschaft , waardoor zowel de Noord-Ierse katholieken als protestanten overgeleverd zijn aan terroristen .
De IRA-terroristen en de hun protestantse tegenhangers hebben allebei nog geen enkel wapen ingeleverd en toch wordt de politie in een positie gemanoeuvreerd waarin ze niet afdoend kan optreden tegen terroristische groeperingen .
Sta mij toe om enkele cijfers te geven over de periode na de datum van ondertekening van het akkoord .
In 1998 zijn 55 mensen vermoord .
In 1999 werden we geconfronteerd met zeven moorden , exclusief de Omagh-bom , die 29 slachtoffers eiste en waarbij 300 mensen gewond raakten .
Tussen 1998 en 1999 pleegden de loyalisten aanslagen op 123 mensen en de republikeinen op 93 mensen .
In 1999 werden 193 loyalisten en 97 republikeinen in staat van beschuldiging gesteld .
Sinds januari 2000 hebben er zes schietpartijen door loyalisten en twee door republikeinen plaatsgevonden .
Er hebben zes ernstige aanslagen plaatsgehad waarbij loyalisten waren betrokken - bij een van die aanslagen is opnieuw een slachtoffer gevallen - terwijl de republikeinen voor vijf aanslagen verantwoordelijk waren .
Mijnheer de Voorzitter , deze situatie is onhoudbaar en hier moet snel verandering in komen .
Mijnheer de Voorzitter , in het Verdrag van Amsterdam heeft de Europese Unie zich een belangrijk doel gesteld .
Het is nu onze taak als Parlement , Raad en Commissie om in deze zittingsperiode een ruimte van vrijheid , veiligheid en rechtvaardigheid te creëren .
De katalysator van dit project was de Raad van Tampere , waar enkele doelen en termijnen werden voorgesteld , maar vijf jaar , de voorgestelde termijn voor de uitwerking van titel IV van het Verdrag , is te lang , want bepaalde problemen moeten dringend worden opgelost .
Ten eerste vind ik dat het Parlement niet buitenspel mag worden gezet bij belangrijke beslissingen en dat we de zekerheid moeten krijgen dat het Parlement wordt betrokken in het besluitvormingsproces , vooral omdat het gaat om een project van de burgers , zoals de commissaris terecht heeft gezegd .
Ten tweede vind ik dat er zo snel mogelijk een gemeenschappelijk asielsysteem moet komen , door de invoering van gemeenschappelijke procedureregels en , vooral , door een einde te maken aan de huidige verwarring tussen politieke en economische emigratie .
De recente vreemdelingenwetten in België en in mijn eigen land laten zien dat er dringend werk moet worden gemaakt van de communautarisering van het immigratiebeleid .
Mijn derde en laatste opmerking heeft betrekking op het externe beleid van de Unie inzake immigratie en asiel .
We mogen niet de indruk wekken dat de Unie zich enkel wil beschermen tegen een invasie van vluchtelingen en economische immigranten .
We moeten kiezen voor een ontwikkelingsbeleid in samenwerking met onze buurlanden in Oost-Europa en het Middellandse-Zeegebied .
Maar we moeten dit grondig aanpakken , met aanzienlijke financiële middelen en in nauwe samenwerking met de overheidsinstellingen die bevoegd zijn voor de bescherming van burgers die het slachtoffer zijn van mensenrechtenschendingen of die willen emigreren omdat ze in eigen land niet kunnen voorzien in hun basisbehoeften .
Wat tenslotte het handvest van de grondrechten betreft , wensen de Europese burgers dat het burgerschap van de Unie een concrete invulling krijgt .
Ze nemen geen genoegen met de euro of met meer werkgelegenheid , zelfs niet met een grotere veiligheid .
Ze hebben behoefte aan een " Europese ziel " , zoals een Spaanse professor heeft gezegd .
Mijnheer de Voorzitter , in tegenstelling tot een aantal eerdere sprekers , zou ik graag terug willen komen op de opmerkingen van onze Portugese ministers en van de heer Vitorino .
Zoals de heer Ceyhun al zei , klonken de opmerkingen van dit drietal ons als muziek in de oren .
Maar voor alle muziek geldt dat deze melodieus en harmonieus moet zijn .
Velen van ons zijn erg optimistisch over de komende zes maanden .
De melodie die wordt gespeeld , zal door veel mensen in Europa worden beluisterd en zij zullen graag de juiste melodie willen horen .
Eerder vanmiddag is al gezegd dat het nog lang kan duren voordat de nieuwe melodie sommige vervelende melodieën zal overstemmen die we tijdens de Europese verkiezing en de afgelopen maanden hebben gehoord .
Het Verdrag van Amsterdam en de Europese Top in Tampere hebben het project voor een ruimte van vrijheid , veiligheid en rechtvaardigheid in de Europese Unie nader uitgewerkt .
Eén aspect is echter bijzonder van belang en dat is kritisch onderzoek en hierin moet dit Huis een rol spelen .
Er is al zoveel wetgeving - en ik ben dan ook blij met het Portugese programma dat vorige week is gepresenteerd - dat we er absoluut zeker van moeten zijn dat alle wetgeving kritisch en zorgvuldig wordt getoetst .
De mensen in dit Parlement , de leden van de nationale parlementen en de burgers van Europa moeten zich bewust worden van elk detail in die wetgeving .
Wij moeten er dan ook voor zorgen dat die details uitvoerbaar , toepasselijk en relevant zijn voor de verschillende landen .
Ik wil uw aandacht graag vestigen op enkele aspecten van de resoluties die vanmiddag aan de orde zijn .
Naar een paar van die aspecten is ook reeds eerder verwezen .
Ik ben blij met de stappen die gezet zijn in de richting van de erkenning van de rechtsstelsels van de diverse landen en van de samenwerking bij misdaadbestrijding .
Deze onderwerpen spreken de Europese burgers aan en zij zullen blij zijn dat er vooruitgang wordt geboekt .
De Commissie en de Raad moeten zich er echter van bewust zijn dat veel mensen in dit Huis nog steeds hun bedenkingen hebben over bijvoorbeeld het Eurodac-systeem .
Wij aanvaarden weliswaar de overheersende rol die de Raad hierin speelt , maar dat neemt niet weg dat er bezwaren bestaan .
Ik ben er zeker van dat de Raad naar de argumenten van de gekozen parlementsleden zal luisteren als we nader op dit onderwerp ingaan .
De heer Schulz merkte op een gegeven moment op dat hij de definitie van scoreboard onduidelijk vond .
Iedereen die Engels of Brits is of geïnteresseerd is in cricket weet wat een scoreboard is .
Op een scoreboard kunnen mensen de stand lezen , een scoreboard dient actueel , duidelijk en zichtbaar te zijn .
Ik ben ervan overtuigd dat commissaris Vitorino zal zorgen dat dit inderdaad het geval is .
Ik hoop dat aan het einde van deze periode van zes maanden de muziek nog steeds wordt gespeeld en dat de Europese burgers er dan nog steeds naar luisteren .
Mijnheer de Voorzitter , ik heet de fungerend voorzitter en zijn collega van het Ministerie van Justitie , de heer Costa , van harte welkom .
Ik wil hun ook graag danken voor de wijze waarop ze mijn commissie vorige week in Lissabon hebben ontvangen en voor de constructieve besprekingen die we hebben gevoerd .
Zoals uit de uitstekende ontwerpresolutie van mevrouw Terrón vandaag is gebleken , hebben we na Amsterdam en Tampere gezamenlijk nog veel werk te verrichten .
Sta mij toe om drie korte opmerkingen te maken .
Ten eerste hebben wij behoefte aan een volwassen dialoog tussen de Raad en het Europees Parlement .
Het is nauwelijks zes maanden geleden dat beide instellingen bij de inwerkingtreding van het Verdrag van Amsterdam de verplichting werd opgelegd om samen te werken .
We hebben elkaar sindsdien getaxeerd , er zijn wat schermutselingen geweest , maar uiteindelijk zullen we toch gewoon effectief moeten samenwerken .
Laten we dus ophouden met schaduwboksen en stoppen met deze poppenkast .
Het wordt tijd dat wij niet alleen de taken respecteren die wij krachtens het Verdrag moeten uitvoeren , maar dat wij ook de geplande tijdsschema ' s in acht nemen voor een uitvoerig democratisch debat .
Wij willen graag betrokken worden bij uw discussies over zowel beleid als procedure .
Laten we niet net doen alsof de nationale parlementen in staat zijn om op deze gebieden op een effectieve manier democratische controle uit te oefenen .
Mijn tweede punt is dat we een goed toegeruste Commissie nodig hebben .
We hebben een nieuw directoraat-generaal opgericht , maar naar ik heb vernomen , werken daar nog maar zeventig mensen .
Er is afgesproken dat dit aantal verdubbeld zou worden , maar ik heb begrepen dat tot op heden nog niet één nieuwe medewerker is gearriveerd .
Wij zadelen de Commissie op met een zware opdracht .
Het ontwerpen van het scoreboard is zeker niet een van de lichtste taken .
Om de Commissie van de benodigde middelen te voorzien , moeten de Raad en het Parlement dan ook samenwerken .
Over de inhoud van het debat wil ik tenslotte nog opmerken dat ik blij ben dat het voorzitterschap de ruimte van vrijheid , veiligheid en rechtvaardigheid boven aan de agenda heeft gezet .
Alle goede dingen komen in drieën en dat geldt zeker op beleidsgebied .
Tweehonderd jaar geleden ging het om vrijheid , gelijkheid en broederschap .
Op basis van dit uitgangspunt ging alles heel goed totdat linkse regeringen aan gelijkheid meer voorrang begonnen te geven dan aan de andere twee principes .
Nu gaat het om vrijheid , veiligheid en rechtvaardigheid .
Ik hoop dat de huidige linkse regeringen , de woorden van commissaris Vitorino indachtig , de verleiding zullen weerstaan om veiligheid , hoe belangrijk dit principe ook is , hoger aan te slaan dan de even essentiële vrijheid en rechtvaardigheid .
Waarde collega ' s , het is zinvol om de belangrijkste vorderingen in herinnering te brengen die met betrekking tot de ruimte van vrijheid , veiligheid en rechtvaardigheid zijn geboekt .
Maar we zijn er nog lang niet .
Het Hof van Justitie speelt nog een te beperkte rol en het communautariseringsproces is nog niet voltooid .
Kijk maar naar het unilaterale besluit van België om de controle aan zijn grenzen te herstellen .
We moeten het besluit om een handvest van de grondrechten op te stellen zeker verwelkomen , maar we weten niet wat de inhoud van dit handvest of de juridische , bindende of symbolische waarde ervan wordt .
Geldt dit handvest straks voor alle burgers ongeacht hun nationaliteit , of worden er bepaalde categorieën uitgesloten ?
Op het punt van het Europese burgerschap en de politieke rechten van alle inwoners van Europa is er totaal geen vooruitgang geboekt .
In zijn actieplan stelt de werkgroep op hoog niveau voor om de immigratiestroom in de toekomst in te perken , maar in dit plan staat niet vermeld hoe de mensenrechtensituatie , de openbare vrijheden en de economie in de betrokken landen verbeterd kunnen worden .
Wij weten dat clausules voor hernieuwde toelating in de samenwerkings- en associatieovereenkomsten zijn opgenomen .
Deze clausules vormen een ernstige bedreiging voor het beginsel van niet-uitwijzing .
Ik wil overigens opmerken dat deze bepalingen door de Raad zijn aangenomen via een procedure zonder debat en zonder raadpleging van het Europees Parlement .
Onze belangrijkste zorg blijft echter ...
( De Voorzitter ontneemt de spreekster het woord ) Mijnheer de Voorzitter , ik sluit me graag aan bij mijn collega ' s en heet de vertegenwoordigers van de Raad en de commissaris van harte welkom .
Ik wil ze ook bedanken voor hun verklaringen in dit Huis .
Ik zal de onderwerpen die reeds aan de orde zijn geweest verder laten rusten en mij beperken tot één specifieke kwestie : het drugsprobleem en hoe we de alomtegenwoordigheid van de drugscultuur in onze maatschappij kunnen terugdringen .
Ik verwacht van het Portugese voorzitterschap met name dat er wordt voortgebouwd op het fantastische werk dat onder het Finse voorzitterschap is verricht bij het tot stand brengen van coördinatie tussen de programma ' s en de maatregelen van de verschillende lidstaten .
Op internationaal niveau zijn er reeds een aantal maatregelen genomen om de drugshandel en het witwassen van geld en dergelijke te bestrijden .
Er zouden echter ook meer maatregelen vanuit een menselijk perspectief moet worden genomen .
Mensen die willen afkicken , dienen daarbij steun te krijgen .
Ze moeten goed begeleid worden en er moeten adequate mogelijkheden voor resocialisatie aanwezig zijn .
In de tweede plaats moet er een coördinatie tussen de uitvoerende en rechterlijke macht totstandkomen met betrekking tot de communautaire strafmaatregelen en communautaire wetgeving .
In de derde plaats moet er een op jongeren gerichte informatie- en bewustmakingscampagne worden gevoerd .
Tenslotte moeten we de gevaarlijke termen " normalisatie " en " schadebeperking " voorgoed afschaffen .
Wij moeten namelijk laten zien dat een afzwakking van ons vastbesloten standpunt om drugs niet te legaliseren , uitsluitend acceptabel is indien het belang van al onze burgers hiermee gediend zou zijn .
Voorzitter , ik zou van de luttele seconden spreektijd die mij gegund zijn , gebruik willen maken om de vertegenwoordiger van de Commissie erop te wijzen of eraan te herinneren dat op dit ogenblik in de lidstaat België door de regering een politiek wordt gevoerd waarbij duizenden en wellicht tienduizenden illegale vreemdelingen worden gelegaliseerd , permanent verblijfsrecht zullen krijgen , recht op gezinshereniging zullen krijgen , enzovoort .
Dat is een maatregel van de Belgische regering die een flagrante overtreding is van het Verdrag van Schengen .
Ik heb daarover op 23 december schriftelijk een klacht ingediend bij commissaris Vitorino .
Ik zou hem willen vragen deze klacht in overweging te nemen en mij binnen afzienbare tijd te laten weten welke stappen de Commissie zal ondernemen om deze schending van het Verdrag van Schengen door de Belgische staat overeenkomstig artikel 226 van het Verdrag te bestraffen .
Mijnheer de Voorzitter , waarde heren uit Portugal - ik richt mij vooral tot diegenen onder u die de Raad vertegenwoordigen - , u bent met hoge verwachtingen van onze kant geconfronteerd .
Ik wilde u aan de hand van een voorbeeld laten zien , hoe u die verwachtingen op zijn minst op een beperkt deelgebied relatief snel kunt inlossen .
Ik heb het over Eurodac .
U zult zich herinneren dat wij in december hier in het Europees Parlement hoge verwachtingen koesterden en besloten hebben dat Eurodac als verordening en als systeem werkelijkheid moest worden , en wel als Europees instrument dat wij dringend nodig hebben om paal en perk te stellen aan meervoudige asielaanvragen en illegaliteit en vooral om eenduidig vast te leggen welke lidstaat voor het behandelen van een asielaanvraag verantwoordlijk is .
We hebben hier duidelijk voor de invoering van dit instrument gekozen onder begeleiding van een uitvoerend comité , dat net als de bijbehorende gegevensbank bij de Commissie zou worden ondergebracht .
Wij verkeerden in de veronderstelling dat Eurodac werkelijkheid werd .
Ook in Tampere verkeerde men in de veronderstelling dat Eurodac werkelijkheid werd .
Maar bij de eerstvolgende Top in december sloeg de Raad een andere weg in en zette hij weer een stap terug .
Hij besloot dat de uitvoerende bevoegdheden bij de Raad moesten blijven - wat wij ten stelligste afwijzen - , dat het uitvoerend comité bij de Raad moest blijven en dat waar mogelijk Gibraltar nog als pressiemiddel moest worden gebruikt .
Dit is een schoolvoorbeeld van een manier van werken die wij niet willen hebben .
Mijn dringende verzoek namens mijn fractie is dat u alles in het werk stelt om Eurodac als instrument ter bestrijding van asielmisbruik en illegaliteit en als instrument voor een snelle afhandeling van asielaanvragen zo snel mogelijk in de praktijk te brengen .
Als u ons vandaag kunt zeggen wat u gaat doen , zouden wij daar erg mee gediend zijn .
Mijnheer de Voorzitter , heren ministers , mijnheer de commissaris , in 1999 hadden wij inderdaad een rijke besluitenoogst , een dermate rijke oogst dat wij het nauwelijks allemaal kunnen verteren .
De besluiten waren zo talrijk dat zij bijna niet hard gemaakt kunnen worden .
Ik heb het nu met name over de Raad en de traagheid van de lidstaten bij de verwezenlijking van de gemeenschappelijk genomen besluiten .
Dat neemt niet weg dat het afgelopen jaar in het teken stond van besluiten die absolute mijlpalen waren .
Ik noem met name de inwerkingtreding van het Verdrag van Amsterdam , de opneming van de Overeenkomst van Schengen in de communautaire pijler en het besluit van de Top van Keulen tot opstelling van een handvest van de grondrechten .
Ook noem ik de Buitengewone Europese Raad van Tampere , toen voor alle lidstaten bindende prioriteiten en doelstellingen werden vastgesteld voor de verwezenlijking van een gemeenschappelijke ruimte van vrijheid , veiligheid en rechtvaardigheid .
Het Europees Parlement erkent wel degelijk de gemaakte vorderingen , maar moet toch het gebrek aan bereidheid bij de Raad tot uitvoering van de genomen besluiten aan de kaak stellen .
De Raad heeft geen gemeenschappelijk ideaal en schiet met name tekort in transparantie en samenwerking met het Europees Parlement .
U zult misschien hebben vastgesteld dat het Europees Parlement niet bereid is enkel voor waarnemer te spelen .
Het Parlement zal blijven hameren op de kritieke thema ' s en u bijvoorbeeld blijven vragen in hoeverre u bereid bent vorderingen te maken bij de bestrijding van mensenhandel , kinderpornografie op Internet , drugs en georganiseerde misdaad en welke wetgevende en andere maatregelen u wilt treffen om een einde te maken aan deze schandvlek .
Wij zullen u blijven vragen of u bereid bent een gemeenschappelijk asiel- en immigratiebeleid te voeren en iets te ondernemen voor gezinshereniging en toekenning van gelijke rechten en plichten met die van de burgers van de Europese Unie .
Is het niet hoog tijd dat u , met het oog op de nieuwe demografische orde , zoals die beschreven wordt door de VN-deskundigen , uw traditionele , conservatieve standpunten inzake vluchtelingen en immigranten over boord gooit ?
Ik koester hoge verwachtingen van het Portugese voorzitterschap .
Mijnheer de Voorzitter , ik kan mij heel goed vinden in vrijwel alles wat er vandaag tijdens dit debat is gezegd .
Ik zou echter toch ook een waarschuwing willen geven .
Wij lopen niet het risico dat we te weinig handvesten van rechten in deze Gemeenschap krijgen , maar het dreigen er te veel te worden : op nationaal niveau en vanuit de Europese Unie en het Europese Verdrag .
Hetzelfde geldt voor de instanties die de definitieve zeggenschap over onze rechten krijgen - we hebben het Hof aan de overkant van de rivier en het Hof in Luxemburg .
Daarnaast beschikken we nog over rechterlijke instanties in Karlsruhe , Londen , Lissabon , Dublin en Edinburgh .
Wij moeten ervoor zorgen dat wat we doen ook zinvol is .
We moeten er in ieder geval op toezien dat er geen verwarring en jurisdictiegeschillen kunnen ontstaan ten aanzien van onze rechten , want dat is de grootste vijand van vrijheid , veiligheid en rechtvaardigheid .
Kortom , waar we naar moeten streven is het tot stand brengen en handhaven van de meest vergaande gemeenschappelijke normen in combinatie met maatregelen om deze normen in stand te houden .
Daarbij zullen we wel altijd rekening moeten houden met het subsidiariteitsbeginsel .
Net zoals iedereen in dit Huis ben ik een voorstander van vrijheid , veiligheid en rechtvaardigheid .
Ik wil echter niet dat deze principes ontaarden in overcentralisatie , chaos en verwarring .
Mijnheer de Voorzitter , geachte afgevaardigden , ik wil heel kort het volgende zeggen : de geachte afgevaardigden hebben in hun bijdragen heel wat vragen over het Portugese voorzitterschap gesteld .
De Voorzitter van het Parlement gaf te kennen dat wij heel weinig tijd hadden , en ik en mijn collega van Justitie zijn dan ook voornemens alle kwesties die hier aan de orde gesteld werden , objectief te behandelen tijdens de vergadering van de parlementaire commissie die wij volgende week zullen bijwonen .
( Langdurig applaus ) Dank u wel , mijnheer de minister .
Het debat is gesloten .
Mijnheer de Voorzitter , het antwoord van de Raad verheugt mij , en dat geldt zowel voor het mondelinge als het schriftelijke antwoord .
De Raad heeft echt uitstekend werk verricht .
Ik zal het kort houden en ik zou de Raad willen voorstellen om dit debat voort te zetten tijdens de volgende vergadering van de Commissie vrijheden en rechten van de burger , justitie en binnenlandse zaken .
Daar zullen we de gelegenheid hebben om deze antwoorden te bespreken en onze punten van zorg ook kenbaar te maken aan de Commissie .
Ik ben persoonlijk erg blij met enkele specifieke antwoorden , bijvoorbeeld in verband met Schengen of het Europol-verdrag , waarvan we hopen dat het zal worden herzien , en ik ben ook blij met de uitlatingen van de minister van Justitie , met name wanneer hij zegt dat de Raad wil proberen om Europol onder justitiële controle te brengen .
Ik hoop dat dit ook zal gebeuren ten aanzien van de parlementaire controle .
Geachte vertegenwoordigers van de Raad , wij zullen binnen een maand een ontwerpresolutie voorleggen aan het Parlement .
Gezien de goede verstandhouding die er nu tussen ons heerst en de positieve instelling die u vandaag heeft getoond , ben ik er zeker van dat u onze ontwerpresolutie in aanmerking zult nemen .
 
Vragenuur ( Raad ) Aan de orde is het vragenuur voor vragen aan de Raad ( B5-0003 / 2000 ) .
Vraag nr .
1 van ( H-0780 / 99 ) : Betreft : Bouw van een kerncentrale in het aardbevingsgebied in Turkije De twee recente aardbevingen met een kracht van meer dan zeven op de schaal van richter doen grote twijfel rijzen ten aanzien van de Turkse vastberadenheid om een dure kerncentrale te bouwen in Akuyu , terwijl de energiereserves van de dam van Ataturk worden geëxporteerd naar derde landen en de EU , die zelf op haar begroting bezuinigt , steun betaalt aan de slachtoffers van de aardbevingen .
De Turkse plannen op het gebied van de kernenergie gaan voorbij aan de gevaren voor de burgers en de ecosystemen in Turkije en de omringende regio ' s , en wekken het vermoeden dat erachter reeds lang besliste plannen schuilgaan van de Turkse politieke en militaire top om de nucleaire technologie te verwerven die het mogelijk maakt kernwapens te bouwen , aangezien men reactoren wil hebben van Canadese oorsprong , overeenkomstig die van India en Pakistan .
Welke maatregelen denkt de Raad te treffen om te voorkomen dat nucleaire ongelukken plaatsvinden en kernwapens worden ontwikkeld in een land dat wenst toe te treden tot de EU , en dat geweldige bedragen uitgeeft aan nucleaire programma ' s , terwijl het Europese steun ontvangt voor economische hulp ?
Mijnheer de Voorzitter , de Raad wenst erop te wijzen dat Turkije het Verdrag inzake nucleaire veiligheid ondertekend heeft en dat de doelstellingen van dit verdrag tegemoetkomen aan de bezorgdheid van de heer Souladakis .
Dit verdrag , dat op 24 oktober 1996 in werking trad , is inderdaad bedoeld om een hoog niveau van nucleaire veiligheid op wereldvlak te bereiken en te handhaven , en dit via nationale maatregelen en internationale samenwerking .
Het beoogt tevens bescherming te bieden tegen mogelijke stralingsrisico ' s in kerncentrales en zodoende de mens , de samenleving en het milieu te beschermen tegen de schadelijke gevolgen van ioniserende straling die in soortgelijke installaties kan vrijkomen .
Zoals bekend heeft het verdrag ook betrekking op de preventie van ongevallen met radiologische gevolgen en beoogt het de gevolgen van dergelijke ongevallen te verzachten .
Ik wil de geachte afgevaardigde er overigens ook op wijzen dat Turkije als kandidaat-lidstaat in het kader van zijn eigen pretoetredingsstrategie als voorwaarde voor toetreding - mijns inziens is dat belangrijk - vroeg of laat toch een aantal beleidslijnen zal moeten aannemen om te gelegener tijd het communautaire acquis volledig te kunnen aanvaarden , dus ook alle bepalingen die inzake nucleaire veiligheid gelden .
Ik dank u voor uw antwoord .
Ik wilde daar echter het volgende aan toevoegen .
Turkije verwacht met deze kerncentrale zijn energiepotentieel met slechts 2 % te verhogen .
Kennelijk wil Turkije een kerncentrale van het type Candu bouwen .
Dit soort kerncentrales bevindt zich ook al in India en Pakistan en wordt daar gebruikt voor de productie van kernwapens .
Dit vraagstuk moet dus ook in dat licht worden bekeken , want het gaat hierbij om de Kaukasus , een heel gevoelig gebied en o wee , als iemand daar op rare gedachten komt .
Mijn tweede opmerking betreft de veiligheid van kerncentrales .
In aardbevingsgebieden volstaat het niet te zorgen voor aardbevingsbestendige gebouwen .
Ik ben ingenieur en weet dat men in specifieke gevallen de gevolgen van mogelijke gevaren meet aan de hand van modellen .
Wij kunnen echter niet met modellen werken in het geval van in bedrijf zijnde kerncentrales .
Dat is onmogelijk .
Daarom moet men in uiterst aardbevingsgevoelige gebieden de bouw van kerncentrales bij voorbaat uitsluiten .
Aangezien Turkije voor de poorten van de Europese Unie staat , moeten wij het helpen .
Turkije moet een veilig , vreedzaam en samenwerkingsgezind land worden .
Dat is onze rol en dat is ook het doel van mijn vraag .
Mijnheer de Voorzitter , ik erken dat de geachte afgevaardigde een aantal terechte argumenten geeft .
Deze kwestie ligt eigenlijk uiterst gevoelig .
Zoals u zult begrijpen , gaat het hier overigens niet alleen om Turkije , omdat dat land vlakbij het grondgebied van de Europese Unie ligt , maar ook om een aantal andere landen waarmee wij in het kader van ons nabuurschap relaties onderhouden .
Wij begrijpen uw bezorgdheid en wij zullen hier zeker rekening mee houden , in het bijzonder in het kader van de toekomstige contacten die wij met Turkije zullen hebben bij de vaststelling van de agenda van de voor Turkije geplande toetredingsstrategie .
Deze kwestie zal uiteraard een van onze voornaamste aandachtspunten zijn en de Commissie zal hier ongetwijfeld ook terdege rekening mee houden .
Mijnheer de Voorzitter , in verband met de vraag van de heer Newton Dunn is mijns inziens algemeen bekend - ook al loont het de moeite dit nog eens duidelijk te vermelden - dat het Secretariaat-generaal van de Raad sinds 1996 maandelijkse overzichten opstelt van de wetgevingsbesluiten die de Raad heeft goedgekeurd .
Zoals u weet , bevat dit overzicht in voorkomend geval ook verklaringen in de notulen , het aantal stemmen tegen , het aantal onthoudingen en stemverklaringen .
Sinds mei 1999 ( we hebben het hier dus over de periode na de inwerkingtreding van het Verdrag van Amsterdam ) bevat dit verslag ook de besluiten waarvoor de Raad niet in zijn hoedanigheid van wetgever optreedt , behalve bepaalde besluiten met een beperkte weerslag , zoals besluiten van procedurele aard .
In dat geval kan , als de Raad hiertoe beslist , de uitslag van de stemming eveneens in het verslag vermeld worden .
Bovendien publiceert het Secretariaat-generaal , overeenkomstig het in 1993 goedgekeurde reglement van orde dat met name vervangen werd bij besluit van de Raad van 31 mei 1999 , in de perscommuniqués na elke vergadering van de Raad de eventuele uitslagen van de stemmingen en de stemverklaringen telkens als de Raad in zijn hoedanigheid van wetgever optreedt , alsmede in een aantal andere gevallen , via een ad hoc besluit dat door de Raad zelf genomen wordt .
Sinds de inwerkingtreding van het Verdrag van Amsterdam worden , telkens als de Raad in zijn hoedanigheid van wetgever optreedt - dat verschil is van belang voor de wijze waarop de vergaderingen van de Raad verlopen - de uitslagen van de stemmingen , de stemverklaringen en de verklaringen in de notulen hoe dan ook of met andere woorden stelselmatig gepubliceerd .
Aangezien dezelfde regels gelden voor de opstelling van de maandelijkse overzichten van de besluiten van de Raad en van de perscommuniqués , zijn de uitslagen van de stemming die eventueel vermeld worden , volledig gelijk , tenzij een fout gemaakt werd .
In verband met de vragen van de leden Frahm en Sjöstedt kan ik zeggen dat , overeenkomstig artikel 255 , lid 2 van het Verdrag en de wijzigingen die hierin door het Verdrag van Amsterdam zijn aangebracht , de algemene beginselen en de beperkingen die op grond van openbare of particuliere belangen moeten gelden voor de uitoefening van het recht op toegang tot documenten , inderdaad door de Raad zullen worden vastgesteld , en dit in het kader van een medebeslissingsprocedure met dit Parlement en op grond van een voorstel van de Commissie .
Zoals u weet , is in het Verdrag van Amsterdam bepaald dat dit voorstel binnen twee jaar na de inwerkingtreding van het Verdrag van Amsterdam , dus vóór 1 mei 2001 , moet worden ingediend .
De Raad heeft tot op heden geen voorstel van de Commissie ontvangen en u zult dan ook begrijpen dat ik geen antwoord kan geven op de gedetailleerde opmerkingen die in de vragen van de geachte afgevaardigden gemaakt worden .
Dank u wel , mijnheer de Voorzitter , en dank u wel , mijnheer de fungerend voorzitter van de Raad .
Ik ben ervan overtuigd dat de fungerend voorzitter van de Raad een aardige man is die lief is voor zijn vrouw , zijn kinderen en zijn hond .
Vergeef me echter dat ik een weinig sceptisch ben over het antwoord dat u mij zojuist heeft gegeven .
Ik geloof er niets van dat de verklaringen in de Raad en de stemmingen meteen voor het publiek beschikbaar zijn .
Zou U er misschien voor kunnen zorgen dat ik vóór de volgende plenaire vergadering in februari een schriftelijke reactie krijg waarin staat waar ik die informatie , namens het publiek , kan vinden , zodra de Raad wetgeving tot stand heeft gebracht ?
Op dit moment is die informatie pas weken later via een persbericht beschikbaar .
Kan ik erop rekenen dat ik voor de volgende plenaire vergadering die informatie op schrift krijg ?
Mijnheer Newton Dunn , ik wil om te beginnen zeggen dat ik opmerkingen van persoonlijke aard , zoals die waarmee u uw aanvullende vraag begon , afwijs ; ik zou het dan ook appreciëren als u die voortaan achterwege zoudt willen laten .
Uw woorden wekken de indruk dat de kritiek op de Raad , die overigens op een heel specifieke manier geformuleerd werd en waarvan wij nota nemen , niet zozeer betrekking heeft op het ondoorzichtige karakter van het wetgevingsproces , maar eerder op een te grote transparantie slaat .
Mijnheer Newton Dunn , ik wil u evenwel zeggen dat de resultaten van deze transparante procedures voor ons duidelijk en onbetwistbaar zijn .
Wij willen u dit zeker schriftelijk bevestigen , maar wij kunnen niet verder gaan dan hetgeen wij al hebben gezegd , aangezien dat volkomen in overeenstemming is met de eisen van het Verdrag .
Wij zijn dan ook van oordeel dat alle elementen die het Secretariaat-generaal van de Raad momenteel ter beschikking van de publieke opinie stelt , volstaan als essentiële gegevens inzake de wijze waarop de Raad in zijn hoedanigheid van wetgever optreedt .
Ik vind dat de Raad mijn vraag niet heeft beantwoord .
Ik vroeg niet wat de Raad vond van het voorstel dat de Commissie nog niet heeft ingediend , maar ik vroeg naar de principiële interpretatie van artikel 255 van het Verdrag van Amsterdam .
Laat dat artikel toe dat de wetgeving ook invloed heeft op nationale wetten inzake openheid , en niet alleen op de drie instellingen van de Europese Unie die in artikel 255 worden genoemd ?
Ik zou graag antwoord op deze vraag willen hebben .
Vindt de Raad dat men op grond van artikel 255 van het Verdrag de nationale wetgeving inzake openheid kan reguleren , dus niet alleen de wetgeving met betrekking tot de instellingen van de Unie ? - ( PT ) Mijnheer Sjöstedt , mijn antwoord was het enig mogelijke .
Ik wil u evenwel het volgende zeggen : de interpretatie van artikel 255 van het Verdrag moet ook gekoppeld worden aan het subsidiariteitsbeginsel .
Momenteel ligt geen enkel concreet voorstel voor dat ons de mogelijkheid biedt dit artikel in een verordening om te zetten , en zonder zo ' n voorstel kunnen wij terzake geen vooruitgang boeken .
Volgens onze eerste interpretatie laat artikel 255 hoe dan ook niet toe dat een rechtsgrond gebruikt wordt die gevolgen kan hebben voor het subsidiariteitsbeginsel .
Ik stel mij de vraag hoe de Raad de principes in het Verdrag van Amsterdam , die de burgers een grotere betrokkenheid bij het besluitvormingsproces willen geven , zal waarmaken .
Hoe zijn deze principes te rijmen met het voorstel van de Commissie , dat door een lek bekend is bij de publieke opinie , waarin staat dat de vrijheid van meningsuiting van de ambtenaren belangrijker is dan openheid en dat werkdocumenten , verslagen , ontwerpen enzovoort niet voor het publiek toegankelijk zijn ?
Vindt de afgevaardigde van de Raad dit geen hinderpaal voor deelname aan het democratisch besluitvormingsproces ?
Mevrouw Frahm , u stelt een heel belangrijke kwestie aan de orde , die wij al uitgebreid behandeld hebben tijdens de jongste Intergouvernementele Conferentie .
Ik wil u het volgende zeggen : er moet niet alleen transparantie zijn van de communautaire instellingen naar de buitenwereld , maar ook tussen de communautaire instellingen onderling .
Een aantal aspecten van de werking van de communautaire instellingen is niet toegankelijk voor de andere instellingen , en dat geldt niet alleen voor de relatie van de Commissie met het Parlement , maar ook voor haar relatie met de Raad .
Overigens is deze kwestie tot op heden herhaaldelijk aan de orde gesteld en behandeld .
Het Europees Parlement zal de kans krijgen om deel te nemen aan de werkgroep die de komende intergouvernementele conferentie moet voorbereiden .
Deze kwestie is nog hangende .
De presentatie en de daadwerkelijke transparantie van de werking van de Europese instellingen zijn uiterst belangrijk en moeten mijns inziens nogmaals besproken worden tijdens de komende intergouvernementele conferentie .
Wij hebben hier niet de minste twijfel over en ons inziens zullen de parlementsleden die deel uitmaken van die werkgroep de kans hebben om dit probleem andermaal aan de orde te stellen .
Naar mijn mening moet het voorstel van de Commissie elementen bevatten die een meer transparante werking van de verschillende instellingen mogelijk maken , maar zijn altijd verbeteringen mogelijk .
Zelf zijn wij bereid alle mogelijke voorstellen terzake te onderzoeken .
De vraag die Jonas Sjöstedt en anderen hebben gesteld , is zeer belangrijk .
In Zweden kennen wij een openbaarheidsbeginsel , dat de democratie versterkt en dat ervoor zorgt dat er een goede dialoog ontstaat tussen de burgers , de politici en de autoriteiten .
Wij hechten er heel veel waarde aan dat de EU dezelfde kant opgaat , en dat staat ook in het Verdrag van Amsterdam .
Het Parlement heeft één of meer jaren geleden een verslag-Lööw aangenomen , dat in dit verband zeer belangrijk is .
Daarin werd ervoor gewaarschuwd dat de komende ontwikkelingen zouden leiden tot beperkingen van de openbaarheid in de lidstaten .
Nu zien we dat deze waarschuwing van het Parlement misschien terecht was .
Ik wil de Raad vragen of deze begrip heeft voor die waarschuwing , gezien de inhoud van het werkdocument van de Commissie .
Mevrouw Hedkvist Petersen , wij dienen ons allen bewust te zijn van het volgende : tussen de Raad en het Parlement , tussen de leden van de Raad en de leden van dit Parlement , bestaat er niet noodzakelijkerwijs een verschil van mening over de voor- of nadelen van transparantie .
Soms wordt de indruk gewekt dat de Raad voor ondoorzichtigheid en het Parlement voor transparantie is .
Dat is niet zo .
Wij zijn even bezorgd als de geachte afgevaardigden over de wijze waarop de instellingen functioneren en over de gevolgen die deze werking op extern vlak heeft .
Wij delen bijgevolg uw bezorgdheid en interpreteren de beginselen op dezelfde wijze .
Het is echter wel mogelijk , mevrouw Hedkvist Petersen , dat wij het niet altijd eens zijn over de manier waarop deze procedure nu precies al dan niet voor echte transparantie kan zorgen ; het denkbeeld dat de bekendmaking van bepaalde documenten en de transparante werking van bepaalde instellingen deze instellingen ten goede komen , is met andere woorden vaak gevaarlijk , want eigenlijk is dat vaak niet zo .
Ik wil hier niet uitgebreid op ingaan , maar wij weten dat wij , wanneer transparantie bepaalde grenzen overschrijdt , systematisch in gesprekken en onderhandelingen in de wandelgangen terechtkomen .
Er bestaat een algemeen evenwicht inzake transparantie , en dat ligt precies tussen realiteitszin en demagogie .
Ik heb met grote aandacht geluisterd naar hetgeen de heer Seixas da Costa zei over transparantie en de intergouvernementele conferentie .
Mag ik uit zijn interessante opmerkingen opmaken dat het Portugese voorzitterschap van plan is zich vastberaden in te zetten voor verruiming van de agenda van de intergouvernementele conferentie ?
Men kan het probleem van de transparantie in de werking van de instellingen niet ergens in een hoekje of samen met andere vraagstukken behandelen .
Men kan dit evenmin in de wandelgangen bespreken , ofschoon ik het belang van wandelgangen allesbehalve onderschat .
Voor transparantie is een speciaal punt op de agenda van de intergouvernementele conferentie nodig en dat betekent verruiming van de agenda .
Mijnheer Dimitrakopoulos , de kwestie van de transparantie houdt uiteraard verband met de instellingen .
Deze intergouvernementele conferentie zal zeker van meet af aan toegespitst zijn op een betere werking van de instellingen , aangezien wij allen meer democratische , doorzichtige en doeltreffende instellingen wensen .
Wij moeten hierbij wel rekening houden met de vraag of de oplossingen die wij vinden om deze drie doelstellingen te verwezenlijken , voor alle partijen aanvaardbaar zijn .
Het spreekt vanzelf dat de kwestie van de transparantie steeds op de Europese agenda zal staan en dat ze uiteraard ook op de agenda van deze intergouvernementele conferentie zal staan .
Ik kan u verzekeren dat het Portugese voorzitterschap deze kwestie zeker zal voorleggen aan de lidstaten en de vertegenwoordigers in de werkgroep die de conferentie moet voorbereiden .
Wij moeten hiervoor kunnen rekenen op de steun van de EP-leden , die ongetwijfeld bereid zullen zijn dit voorstel te steunen .
Wij zullen daarna op ministerieel niveau zien wat mogelijk is .
Er zij evenwel op gewezen dat het Verdrag van Amsterdam , dat in mei vorig jaar werd goedgekeurd , nog maar pas is afgerond en dat momenteel een aantal maatregelen genomen worden met het oog op meer transparantie ; de vraag is dan ook of het niet voorbarig is nu al een nieuw proces inzake transparantie op gang te brengen .
Wij moeten evenwel altijd oog hebben voor deze kwestie , die duidelijk gevoelig ligt bij de publieke opinie , en wij moeten ervoor zorgen dat de Europese instellingen meer verantwoordelijkheidsgevoel jegens de burger betonen .
Wij zullen hier zelf altijd oog voor hebben .
We zullen zien of we hierover een consensus kunnen bereiken .
Vraag nr .
5 van ( H-0785 / 99 ) : Betreft : Ontwerpverordening ter vaststelling van maximaal toegelaten vangst van vispopulaties in het jaar 2000 ( betreft : ansjovis ) Volgens de laatste gegevens waarover de Internationale Raad voor de Exploitatie der Zeeën beschikt , verkeert de hoeveelheid ansjovis in de VIII CIEM-zone momenteel in een kritieke toestand .
Daarom luidt de vraag : hebben de Raad van ministers en de Commissie onderzocht wat de gevolgen voor de ansjovisbestanden in de VIII CIEM-zone zijn van het aflopen van de CIEM IX , X en COPACE 34.1.1 . -zones van Portugal en Frankrijk ( overbevissing van 5000 tm. per jaar ) en waar de schuld ligt voor de huidige toestand alsook wat de sociaal-economische gevolgen zijn voor de visserijsector in de toekomst ?
Vindt de Raad het toelaatbaar dat ook in de toekomst een overbevissing blijft bestaan die het aanvankelijk op 33.000 tm. per jaar vastgestelde TAC aantast met alle duidelijke crisisgevolgen ?
Welke maatregelen , en wanneer , denkt de Raad te nemen om de crisis te bezweren die in de ansjovisbestanden is ontstaan door het aflopen van deze quota zodat er weer sprake kan zijn van stabiliteit ?
Mijnheer de Voorzitter , het Portugese voorzitterschap wil deze vraag graag beantwoorden , aangezien het hier gaat om een probleem dat op positieve wijze verband houdt met Portugal .
Ik zal u uitleggen waarom .
De Raad is zich bewust van de kritieke situatie van de ansjovisbestanden in de Cantabrische Zee , waarover de geachte afgevaardigde het heeft .
Tijdens de laatste Visserijraad van vorig jaar , op 16 en 17 december , waren de lidstaten die daar op ansjovis vissen - Frankrijk , Spanje en Portugal - van oordeel dat het voorstel van de Commissie om de totaal toegestane vangst ( TAC ) voor deze soort overeenkomstig het voorzorgsbeginsel van 5000 tot 2000 ton te verminderen , te ver ging en al te behoudend was .
Zij hebben een compromisoplossing uitgewerkt om een evenwicht te vinden tussen de noodzakelijke beperking van de biologische risico ' s voor de visbestanden en de sociaal-economische problemen die een beperking van de visserij zou veroorzaken .
De totaal toegestane vangst werd vastgesteld op een gemiddelde van 16.000 ton vergeleken bij 33.000 ton in 1999 .
Er werd tevens bepaald dat deze cijfers herzien konden worden als nieuwe wetenschappelijke gegevens over de instandhouding van de soorten voorhanden waren , en wij hopen in de eerste helft van dit jaar over deze gegevens te beschikken .
Voor de zuidelijke ansjovisbestanden in het vangstgebied ICES IX wordt de totaal toegestane vangst voor heel 2000 vastgesteld op 10.000 ton vergeleken bij 13.000 ton in 1999 .
De uitwisseling van de vangstmogelijkheden tussen Portugal en Frankrijk werd proportioneel verminderd van 5008 ton in 1999 tot 3000 ton in 2000 , en die vis mag in Franse wateren gevangen worden .
Ik wil erop wijzen dat de totale druk op ansjovis in de gehele communautaire visserijruimte ingevolge deze overdracht niet zal toenemen .
Overeenkomstig het beginsel van de relatieve stabiliteit gaat 90 % van de vangst van ansjovis in de Cantabrische Zee naar Spanje en slechts 10 % naar Frankrijk .
Zonder de overdracht van de Portugese wateren zouden de TAC ' s in de Cantabrische Zee vertienvoudigd moeten worden om Frankrijk voldoende vangstmogelijkheden te bieden .
Dat is de reden waarom Portugal hier mijns inziens een positieve bijdrage levert .
Het spreekt immers vanzelf dat die oplossing nog nadeliger voor de bestanden zou zijn dan het risico waarover de geachte afgevaardigde het heeft , ook al hebben wij alle begrip voor zijn bezorgdheid .
Mijnheer de fungerend voorzitter van de Raad , ik moet zeggen dat ik uw antwoord absoluut onbevredigend vind .
Ik begrijp dat Portugal bij deze zaak betrokken is .
Maar ik vind het volkomen onlogisch en onverantwoord dat 80 % van de ansjovisvangst die vóór 1995 plaats vond in Portugese wateren is verplaatst naar de Golf van Biskaje ten gevolge van een overeenkomst tussen Portugal en Frankrijk .
Ik vind het ook onverantwoord dat de Raad beweert dat dit geen enkele invloed heeft op de ansjovispopulaties in de Golf van Biskaje en de Cantabrische Zee .
Sinds 1995 hebben wij deze barbaarse verplaatsing van visserijactiviteiten naar de Golf van Biskaje aan de kaak gesteld , en nu is inderdaad gebleken dat het een enorme vergissing was .
Wij hebben er niets op tegen dat Portugal en Frankrijk een akkoord willen , maar deze ansjovis moet gevangen worden in Portugese wateren en niet in de Golf van Biskaje .
Uit wetenschappelijk onderzoek blijkt dat de ansjovis in de Golf van Biskaje met uitsterven wordt bedreigd .
En daarom wil men nu de ansjovisvangst in de Golf van Biskaje beperken .
Ik weet niet of u beseft , geachte vertegenwoordigers van de Raad , welke enorme verantwoordelijkheid u in de afgelopen jaren - en ook nog in het jaar 2000 - op zich heeft geladen ten aanzien van de duizenden families in het noorden van het Iberisch schiereiland die leven van de ansjovisvangst .
Mijnheer Ortuondo Larrea , ik wil erop wijzen dat het Hof van Justitie van de Europese Gemeenschappen in zijn arrest van 5 oktober 1999 geoordeeld heeft dat deze overdracht , die is goedgekeurd , in overeenstemming is met de beginselen die zijn vastgelegd in verordening 3760 / 92 van de Raad en in het bijzonder in artikel 9 , lid 1 , waarin bepaald is dat de lidstaten de hun toegewezen beschikbare vangst geheel of gedeeltelijk onderling mogen ruilen .
Het Hof stelde tevens dat het beginsel van de relatieve stabiliteit niet geschonden wordt , aangezien het quotum voor ansjovis dat in subdivisie 8 aan Spanje wordt toegekend , op 90 % blijft en dat voor Frankrijk op 10 % .
Het Hof is bovendien van oordeel dat de overdracht tussen Frankrijk en Portugal geen inbreuk vormt op het beginsel van de rationele en verantwoordelijke exploratie van de mariene hulpbronnen en visbestanden , aangezien de visserijdruk in de subdivisies 8 en 9 niet toeneemt en dit geen negatieve gevolgen heeft voor het totale quotum dat aan Spanje wordt toegekend .
Mijnheer Ortuondo Larrea , de Raad herhaalt dan ook zijn standpunt dat zonder deze overdracht de vangstmogelijkheden van Frankrijk voor ansjovis in de Golf van Biskaje zouden moeten toenemen .
De Raad herhaalt bijgevolg zijn standpunt dat de visserijdruk zou toenemen en dat dit nadeliger voor de visbestanden zou zijn dan de oplossing die uiteindelijk werd gekozen .
3000 ton stemt overeen met 57,7 % van de vangstmogelijkheden van Portugal in 2000 , vergeleken bij 5008 ton of 73,9 % in 1999 .
Volgens ons en volgens de Raad zijn deze cijfers een reële verbetering op het gebied van de instandhouding van de soorten als we ze vergelijken met het peil van 80 % dat in verordening 685 / 95 van de Raad werd vastgelegd .
Vraag nr .
6 van ( H-0788 / 99 ) : Betreft : Maatregelen ter bestrijding van de aanhoudende etnische zuivering van Serviërs en zigeuners in Kosovo Op 2 december 1999 hebben de ministers van Defensie van de Navo een dringende oproep gedaan om een einde te maken aan de etnische zuivering van minderheden in Kosovo .
Ook het Europees Parlement heeft in een resolutie waarin het verwijst naar concrete gruweldaden tegen Serviërs en zigeuners , scherp het aanhoudende geweld tegen de Servische bevolking veroordeeld en de Albanese leiders in Kosovo opgeroepen VN-resolutie 1244 integraal te respecteren .
Verder benadrukt de EP-resolutie dat eerdere vervolgingen tegen Albanezen " geen voorwendsel mogen zijn voor moord , ontvoering , opsluiting , intimidatie , brandstichting , plundering , vernieling van eigendommen , bezetting van woningen , enz . " Kan de Raad in het licht van dit alles meedelen of hij van plan is de steun voor de wederopbouw van Kosovo opnieuw te onderzoeken , zoals het Europees Parlement vraagt , en welke andere praktische maatregelen hij denkt te nemen om een einde te maken aan de etnische zuivering ?
Mijnheer Alavanos , ik wil zeggen dat ik enorme sympathie koester voor de bezorgdheid die aan de basis van uw vraag ligt .
Wij delen echt uw bezorgdheid over de gevaren die etnische minderheden - zowel de Serviërs als de zigeuners - in Kosovo lopen en over de aanhoudende discriminatie , pesterijen en intimidatie in Kosovo De Raad heeft steeds onderstreept dat iedereen die zich aan soortgelijke daden schuldig gemaakt heeft of nog maakt , berecht moet worden .
De Raad herhaalde in zijn conclusies van december dat resolutie 1244 / 99 van de VN-Veiligheidsraad volledig uitgevoerd moet worden en hij heeft stelselmatig steun verleend aan de inspanningen die de heer Bernard Kouchner levert om ervoor te zorgen dat de minderheden in Kosovo daadwerkelijk beschermd worden en dat in het bijzonder de maatregelen die het multi-etnische karakter van dit gebied moeten vrijwaren , daadwerkelijk genomen worden .
Wij hebben in onze contacten met de belangrijkste politieke leiders van de Albanezen in Kosovo en ook in de gesprekken die de Portugese premier onlangs met hen had , onderstreept dat de vervolging van Serviërs , zigeuners en andere etnische groepen totaal onaanvaardbaar is .
Dat zal niet geduld worden en het moet onmiddellijk ophouden .
Wij hebben de Kosovaarse leiders herhaaldelijk uitdrukkelijk gezegd dat de internationale hulp in grote mate zal afhangen van de behandeling van de niet-Albanese minderheden .
Dit lijkt mij heel belangrijk : de Raad houdt vast en zal ook in de toekomst vasthouden aan het standpunt van de Europese Unie dat de hulp voorwaardelijk is .
Wij hebben alle mogelijke steun verleend aan de inspanningen van de VN-missie en van de internationale troepenmacht in Kosovo om nieuwe uitbarstingen van geweld tegen minderheden te vermijden en de bedreigde bevolkingsgroepen te beschermen .
KFOR en de MINUC-politie beschouwen het vermijden van alle vormen van mishandeling om etnische redenen als een van hun belangrijkste taken .
De Raad verheugt zich in zijn conclusies van december over de aanzienlijke bijdrage die de Commissie beloofd heeft en die , tezamen met soortgelijke hulp van de lidstaten , indirect aan de normalisering van de situatie zal bijdragen .
Mijnheer Alavanos , de Raad is zich er echter ook van bewust dat de inzet van de verschillende lidstaten en de middelen die ter beschikking gesteld worden van de internationale structuren die in Kosovo bevoegd zijn , niet volstaan en dat hierdoor de mogelijkheden van deze structuren om daadwerkelijk op het terrein op te treden beperkt zijn .
Wij zullen evenwel alle mogelijke aandacht aan dit probleem besteden , want de geloofwaardigheid van de representatieve Albanese autoriteiten en structuren in het gebied hangt volledig af van hun vermogen om te bewijzen dat zij in staat zijn de maatregelen te nemen die het multi-etnische karakter van dit gebied kunnen waarborgen .
Ik dank de fungerend voorzitter van de Raad .
Ik weet , en wij weten eigenlijk allemaal dat Portugal , zijn voormalig president , de heer Soares , en de Portugese regering een heel verstandige en gematigde houding hebben aangenomen tijdens de bombardementen in de Balkan .
De politieke verklaring die wij vandaag hebben gehoord , laat niets te wensen over .
Ik ben daar blij mee .
Toch zijn wij ongerust .
De Europese Unie heeft veel goede en eerlijke bedoelingen , maar van resultaten is er nauwelijks sprake .
Wij moeten de laatste tijd helaas vaststellen dat alle minderheden in Kosovo , de Servische , de Turkse , de Kroatische minderheid en de Roma , aan het verdwijnen zijn .
Wij vragen ons af waar dat naar toe moet .
De missie van de Verenigde Naties en de heer Kouchner in Kosovo is mislukt .
Na een hele oorlog te hebben gevoerd om een einde te maken aan de etnische zuivering , vindt nu etnische zuivering in de omgekeerde richting plaats en dat is een mislukking .
Daarom herhaal ik mijn vraag : zal de Raad meer concrete , praktische maatregelen treffen om deze zaak met de heer Kouchner te bespreken ?
De heer Kouchner draagt een grote verantwoordelijkheid voor de situatie die momenteel in Kosovo heerst .
Mijnheer Alavanos , ik kan het niet eens zijn met hetgeen u zegt en met uw laatste opmerking over de verantwoordelijkheid van de heer Kouchner .
Ik wil een onderscheid maken tussen twee heel belangrijke zaken : de structuur die in Kosovo wordt toegepast , valt onder de voogdij van de Verenigde Naties .
De Europese Unie heeft deze structuur zoveel mogelijk gesteund en de landen van de Europese Unie hebben hier op verschillende manieren aan bijgedragen .
Wij mogen een zaak niet uit het oog verliezen , namelijk dat de inspanningen die de heer Kouchner levert om de interne situatie in Kosovo te normaliseren , uiterst positief zijn , ook al is de geachte afgevaardigde en zijn ook wij misschien van oordeel dat deze inspanningen niet altijd de resultaten opleveren die wij wel zouden wensen , dit om redenen buiten de wil van de heer Kouchner .
Welnu , hier dient een duidelijk onderscheid gemaakt te worden , namelijk tussen de verantwoordelijkheid van de Europese Unie en hetgeen in het bijzonder de Raad kan doen en de verantwoordelijkheid van de internationale gemeenschap , die de algemene verantwoordelijkheid voor de situatie in Kosovo draagt .
De verantwoordelijkheid van de Europese Unie moet dan ook in een bepaald kader worden gezien .
Het zijn de internationale gemeenschap en in het bijzonder de Verenigde Naties die verantwoording moeten afleggen over de tenuitvoerlegging van resolutie 1244 / 99 , en in het bijzonder over de gedachtegang die aan de basis van deze resolutie ligt en over de vraag of deze resolutie verenigbaar is met de realiteit .
Wij moeten ons met zijn allen deze vragen stellen , maar ze dienen in de Verenigde Naties gesteld te worden .
Mijnheer de Voorzitter , mijnheer de voorzitter van de Raad , ik ben erg blij dat u gezegd heeft dat u de structuren wilt verbeteren en dat het zaak is de geloofwaardigheid van de overheid te vergroten .
Ik ben van mening dat we ook eens moeten kijken hoe we dat het beste naar de bevolking kunnen uitdragen .
Daarom vraag ik mij af of er eigenlijk al is nagedacht over de vraag hoe we de media in dit gebied kunnen ondersteunen , hoe we journalisten kunnen opleiden en hoe we de bevolking beter kunnen informeren over vreedzaam samenleven .
Wij hebben materiële steun geboden .
We hebben met militaire middelen getracht ons voor de vrede in te zetten .
Hoe zit het eigenlijk met het streven ook met psychologische middelen te werken in dit crisisgebied en hier voor de best mogelijke ondersteuning te zorgen ?
Mijnheer Rübig , zoals ik al zei , begrijp ik uw bezorgdheid .
Mijns inziens zijn er momenteel en waren er vooral de afgelopen maanden een aantal positieve ontwikkelingen en beschikt de heer Kouchner nu over meer middelen om doeltreffend te kunnen optreden .
Ik breng in herinnering dat ik tijdens de ministervergadering van de Raad van Europa een gesprek had met de heer Kouchner ; naar mijn mening zijn veel van zijn toenmalige zorgen over het gebrek aan middelen om een aantal van de problemen op te lossen , nu weggenomen en heeft hij met andere woorden de nodige middelen gekregen .
Er zijn immers twee belangrijke ontwikkelingen : allereerst zijn de politie-inspanningen opgevoerd , hetgeen garanties voor de burgerbevolking en in het bijzonder voor de bescherming van bepaalde bevolkingsgroepen biedt ; ten tweede zijn ook de financiële middelen toegenomen , zodat een aantal ambtenaren met belangrijke functies in het administratieve en functionele proces in Kosovo op hun post kan blijven .
Mijnheer Rübig , de vraag die wij ons allen moeten stellen en die ik zonet op diplomatische wijze gesteld heb , betreft de zin van resolutie 1244 / 99 van de VN-Veiligheidsraad .
Ik weet dat dit uiterst gevoelig ligt , maar wij moeten ons allen de vraag stellen of deze resolutie zinvol is en kan worden uitgevoerd .
Wij bepleiten de volledige tenuitvoerlegging van de resolutie , maar we moeten ons afvragen of bepaalde procedures , ideeën en evenwichtsverhoudingen - de resolutie werd overigens omwille van deze ideeën en evenwichtsverhoudingen aangenomen - in de toekomst al dan niet behouden moeten worden .
Ook de VN-Veiligheidsraad zal dat vroeg of laat moeten doen en dat is trouwens in het verleden ook al gebeurd in andere internationale strategische kaders en scenario ' s .
Wat wij moeten doen en wat wij namens de Europese Unie ook doen , is de heer Kouchner de nodige middelen geven .
U hebt evenwel gelijk , mijnheer Rübig , wanneer u zegt dat wij de plicht hebben onze burgers regelmatig en openlijk mee te delen of deze middelen nuttig gebruikt worden .
Wij zijn tijdens het Portugese voorzitterschap voornemens hier namens de Raad informatie over te verstrekken .
Mijnheer de fungerend voorzitter van de Raad , ik ben het geheel met u eens .
Niet mijnheer Kouchner is het probleem , maar de rechtgrondslag op basis waarvan hij handelt , namelijk resolutie 1244 .
Dit gezegd hebbende , denk ik dat het de verantwoordelijkheid is van de Unie , dat wil zeggen uw en onze verantwoordelijkheid , een einde te maken aan het voorlopige karakter van resolutie 1244 en een scenario te ontwikkelen voor de toekomst van de gehele regio .
Ik denk dat het ontbreken van dit scenario heeft geleid tot de uitbarstingen , ongelukken en moorden waarover de heer Alavanos sprak .
Gaat de Raad zich buigen over de definitieve status van Kosovo ?
Zo ja , betekent dit dan dat de gehele regio opnieuw wordt ingedeeld ?
Kan daarbij te allen tijde worden voorkomen dat er een veelheid aan ministaatjes ontstaat , waar bepaalde krachten immers op uit zijn ?
Worden er bij die herindeling gebieden samengevoegd , zoals in het onderhavige geval Kosovo en Albanië ?
Mijnheer Dupuis , het spreekt vanzelf dat de Raad de status van Kosovo niet zal trachten te wijzigen buiten het kader dat in resolutie 1244 / 99 van de Veiligheidsraad is vastgelegd .
Ik wil erop wijzen dat de behandeling van deze kwestie in de Veiligheidsraad een andere vrij interessante vraag aan de orde stelt , namelijk de manier waarop de Europese Unie in de Veiligheidsraad vertegenwoordigd is , en bijgevolg ook de vraag in hoeverre de vertegenwoordiging van de Europese Unie in de VN-Veiligheidsraad al dan niet de regels van het gemeenschappelijk buitenlands en veiligheidsbeleid volgt .
Die vraag zou ons echter waarschijnlijk te ver leiden en meer dan een vergadering van dit Parlement vergen .
Ik wil u evenwel zeggen dat wij van oordeel zijn dat de situatie in Kosovo nauw samenhangt met de situatie in alle omringende landen en gebieden .
De problemen in Kosovo kunnen niet afzonderlijk opgelost worden en moeten worden opgelost via stabiliteit in de gehele regio .
Hiervoor zijn natuurlijk de maatregelen nodig die de Europese Unie met het oog op een stabiele situatie in Bosnië-Herzegovina neemt , alsook de nieuwe contractuele relaties die wij met de Voormalige Joegoslavische Republiek Macedonië pogen aan te knopen , alle positieve maatregelen die wij tezamen met Albanië trachten te nemen en uiteraard ook de druk die wij momenteel op de Servische autoriteiten uitoefenen , in het bijzonder met de steun die wij in het kader van het plan " Energie voor democratie " aan Servische steden en gemeenten met democratische structuren verlenen .
Al deze maatregelen kunnen tezamen en via synergie ook een klimaat scheppen dat een oplossing van de situatie in Kosovo mogelijk maakt .
De situatie in Kosovo kan niet afzonderlijk worden opgelost zonder een alomvattend plan voor stabiliteit in de gehele regio .
Daar de vraagsteller afwezig is , vervalt vraag nr .
7 .
Vraag nr .
8 van ( H-0796 / 99 ) : Betreft : Nieuw INTERREG-initiatief In Bijlage 2 , punt 1 , van de ontwerpmededeling over INTERREG getiteld Bevordering van ontwikkeling in de stad , op het platteland en in de kustgebieden , biedt de Commissie de mogelijkheid bij de renovatie en ontwikkeling van historische stadskernen grensoverschrijdend te werk te gaan .
Woonvoorzieningen zijn echter uitdrukkelijk uitgesloten .
Is de Raad het er niet mee eens dat , gezien het feit dat veel huizen , ook kleine huisjes , in plattelandsgebieden van historisch belang zijn en dat het om diverse redenen nodig is de plattelandsbevolking te handhaven en nieuwe bewoners aan te trekken , tot deze doelstellingen zou kunnen worden bijgedragen indien woningprojecten in het kader van de onder INTERREG vallende gebieden zouden worden gesubsidieerd ?
Mijnheer de Voorzitter , de Raad , en ik zou zelfs zeggen in het bijzonder het Portugese voorzitterschap , is zich terdege bewust van de belangrijke problemen waarover de geachte afgevaardigde het in zijn vraag heeft ; ik wil erop wijzen dat wij steeds alle mogelijke aandacht aan het communautaire beleid voor de ontwikkeling van plattelandsgebieden besteed hebben .
Ik wil in dit verband tevens benadrukken dat in mei 1999 een nieuw stelsel voor steun aan plattelandsontwikkeling is aangenomen , dat het communautair referentiekader voor duurzame plattelandsontwikkeling vormt .
Zoals u wel weet , past dit stelsel in het kader van de onderhandelingen over Agenda 2000 en de gewijzigde benadering van landbouwkwesties op communautair vlak .
Dit communautair steunkader beoogt , via het Europees Oriëntatie- en Garantiefonds voor de Landbouw , het EOGFL , de tendens tot ontvolking van het platteland waarnaar de geachte afgevaardigde heel terecht verwijst in zijn vraag , te helpen ombuigen .
Daarnaast draagt ook het EFRO bij aan de bevordering van de economische en sociale samenhang , aangezien het iets tracht te doen aan het grootste regionale onevenwicht en meewerkt aan de ontwikkeling en omschakeling van plattelandsgebieden .
We dienen in dit verband voor ogen te houden dat het EFRO eveneens bijdraagt aan duurzame plattelandsontwikkeling en de creatie van duurzame banen op het platteland .
Dankzij al deze communautaire programma ' s kunnen wij een beleid voor plattelandsontwikkeling voeren , dat momenteel overigens een van de belangrijkste ontwikkelingen en krachtlijnen van het gemeenschappelijk landbouwbeleid en van het regionaal beleid is .
Wij zijn van oordeel dat dit een van de belangrijkste kwesties is in het kader van het concept van multifunctionaliteit dat momenteel voor de ontwikkeling van het gemeenschappelijk landbouwbeleid geldt , en dat hier uiteraard een essentiële rol voor het EOGFL is weggelegd .
Vraag nr .
9 van ( H-0798 / 99 ) : Betreft : Landbouw en het Portugese voorzitterschap Kan de Raad samenvatten welke voor de komende zes maanden de prioriteiten zijn van het Portugese voorzitterschap met betrekking tot het gemeenschappelijk landbouwbeleid en kan hij aangeven welke stappen volgens hem noodzakelijk zijn om het vertrouwen van de consument in landbouwsectoren en ­ producten , die als gevolg van de recente gezondheidspaniek nadeel ondervonden , weer op te krikken ?
De vraag die de geachte afgevaardigde over het gemeenschappelijk landbouwbeleid stelt , ligt ons na aan het hart , en wij moeten in de debatten van dit Parlement steeds aandacht aan deze kwestie besteden , die wij in de toekomst waarschijnlijk nog vaak zullen moeten behandelen .
Wij zullen tijdens het Portugese voorzitterschap het debat over het gemeenschappelijk landbouwbeleid voortzetten en een aantal gemeenschappelijke marktordeningen aannemen .
Wij dienen hierbij oog te hebben voor een harmonieuze ontwikkeling van de plattelandsgebieden van de Unie en wij moeten de landbouwers een behoorlijk inkomen garanderen en bijzondere aandacht besteden aan maatregelen die gevolgen kunnen hebben voor kleine gezinsbedrijven .
Als en wanneer de nieuwe WTO-ronde tijdens het Portugese voorzitterschap van start gaat - hetgeen lang niet zeker is - zullen wij zeker de aanwezigheid van communautaire landbouwproducten op de internationale markten bevorderen en verzekeren en naar meer evenwicht streven tussen de uitvoer van communautaire landbouwproducten en het behoud van een multifunctionele landbouw , waarover ik het zopas ook al had .
Het Portugese voorzitterschap zal ook nadruk leggen op de versterking van het beleid van voedselveiligheid , en ik dacht dat de Portugese minister van Buitenlandse Zaken en fungerend voorzitter van de Raad van de Europese Unie het hier vanmorgen ook al over had .
Wij zijn van oordeel dat voedselveiligheid , in het bijzonder in al wat verband houdt met de volksgezondheid , van essentieel belang is en dat dit beleid door ons voorzitterschap moet worden uitgewerkt .
Dit is overigens een van de prioriteiten van ons programma .
Wij zullen het gelijktijdig op vier niveaus behandelen : in het kader van de Landbouwraad , de Raad Volksgezondheid , de Raad Consumentenbescherming en de Raad Interne Markt .
Het Portugese voorzitterschap zal , met name in het licht van wat de Commissie enkele dagen geleden in haar witboek voorstelde , hierover in juni eerstkomend een verslag voorleggen aan de Europese Raad van Santa Maria da Feira .
Wij zijn van oordeel dat de oprichting van een Europees Bureau voor de voedselveiligheid van essentieel belang is om de geloofwaardigheid van de interne markt te verhogen , het vertrouwen in deze markt te bewaren , een aantal spanningen tussen de lidstaten op dit gebied weg te nemen , en om - waarom het niet erkennen - ervoor te zorgen dat de Europese Unie gemeenschappelijke standpunten inneemt in haar relaties met derde landen op gebieden die verband houden met voedselveiligheid .
Dat is wat wij tijdens het Portugese voorzitterschap zullen trachten te doen , en wij hopen dat wij de resultaten van deze inspanningen aan het einde van ons voorzitterschap aan deze Vergadering kunnen voorleggen .
Ik dank de fungerend voorzitter voor zijn antwoord .
Ik ben ervan overtuigd hij zich bewust is van de ernstige bedreiging van het Europese model dat is gebaseerd op kleinschalige agrarische bedrijven .
Die bedreiging geldt met name voor de boeren die rundvlees en schapenvlees produceren .
Van hen wordt nu verwacht dat zij hun opbrengst tegen of onder de productiekosten verkopen .
Ik wil graag weten welke nieuwe activiteiten de Raad kan ondernemen om hun belangen tijdens de komende wereldhandelsbesprekingen te waarborgen ?
Hoe kunnen die belangen met name beschermd worden tegen de gevolgen van de ranch-achtige productie in de Verenigde Staten en de fabrieksmatige productie in Nieuw-Zeeland ?
Het schaalvoordeel in die landen maakt het voor de kleine familiebedrijven in Europa steeds moeilijker om concurrerend te werken .
Bovendien zijn in genoemde landen de Europese normen voor voedselveiligheid niet van toepassing .
Ik heb alle begrip voor de bezorgdheid van de heer Hyland en ik ben mij ervan bewust dat er iets gedaan moet worden en dat terzake naar een samenhangend beleid van de Europese Unie gestreefd moet worden .
Wij dienen tevens oog te hebben voor de gevolgen , in het bijzonder op het gebied van financiering en compensaties voor de landbouwers .
Zoals u echter wel weet , is deze kwestie in handen van de Commissie en moet zij door de Commissie behandeld worden .
De mogelijkheden van de Raad zijn beperkt .
Geachte afgevaardigden , deze vragen hangen nauw samen met de bezorgdheid die aan de basis van het programma van het Portugese voorzitterschap ligt , en met de bezorgdheid van de regering die verantwoordelijk is voor dit programma .
De Raad is zich bewust van de problemen van daklozen .
Zoals u wel weet , zijn er tal van oorzaken , gaande van drugs tot geweld tegen vrouwen en kinderen en langdurige werkloosheid .
De Raad tracht deze extreme vorm van sociale uitsluiting en armoede op verschillende manieren te bestrijden .
Aangezien mensen om uiteenlopende redenen dakloos zijn , moeten ook de maatregelen gediversifieerd zijn en aangepast aan de verschillende gebieden waarop de Unie actief is en aan alle beleidslijnen die op dit gebied ontwikkeld zullen worden .
Het eerste gebied waarop maatregelen genomen worden , is de bestrijding van geweld van mannen tegen vrouwen en kinderen .
Vrouwen gaan vaak , al dan niet tezamen met hun kinderen , op de loop voor dit geweld , en dit kan belangrijke gevolgen hebben .
Het kan ook gaan om geweld van mannen en / of vrouwen tegen kinderen .
Kinderen slaan hiervoor op de vlucht en dat kan leiden tot verschijnselen zoals drugsverslaving , prostitutie , enzovoort .
Om deze vormen van geweld te bestrijden , hebben dit Parlement en de Raad in december jongstleden het programma DAPHNE aangenomen .
Dit actieprogramma ter bestrijding van geweld tegen vrouwen en kinderen wordt binnenkort van kracht en moet de acties die niet-gouvernementele organisaties op dit gebied voeren , steunen .
Het Portugese voorzitterschap organiseert bovendien begin mei van dit jaar een conferentie over geweld tegen vrouwen in Lissabon .
In verband met de strijd tegen drugsverslaving zij herinnerd aan het programma ter preventie van drugsverslaving , dat het Europees Parlement en de Raad in december 1996 hebben aangenomen teneinde een multidisciplinaire aanpak te bevorderen , waarbij in het bijzonder rekening wordt gehouden met de maatschappelijke en individuele gevolgen van het verschijnsel .
Inzake de strijd tegen werkloosheid en maatschappelijke uitsluiting wil ik wijzen op het initiatief van Portugal - mijns inziens hebben zowel de fungerend voorzitter van de Raad als een aantal parlementsleden hier vandaag al meermaals naar verwezen - om eind maart eerstkomend in Lissabon een buitengewone Europese Raad te houden die aan werkgelegenheid , economische hervormingen en sociale samenhang gewijd zal zijn , dit alles met innovatie en kennis als centraal thema .
Een van de doelstellingen van dit initiatief is het bestrijden van sociale uitsluiting en het bevorderen van maatschappelijke integratie .
Wij zullen een aantal concrete maatregelen steunen en wij streven naar een betere coördinatie van het werkgelegenheidsbeleid en van alle andere beleidslijnen die het Europees concurrentievermogen en bijgevolg de ontwikkeling van onze economie kunnen bevorderen .
Op die manier kunnen wij uiteraard iets doen aan al deze negatieve nevenverschijnselen die tot sociale uitsluiting leiden en die natuurlijk samenhangen met armoede .
Wat tenslotte de concrete maatregelen ter bestrijding van sociale uitsluiting betreft , zij in herinnering gebracht dat de Commissie heeft aangekondigd dat zij , op grond van artikel 137 van het Verdrag , dat tot doel heeft maatschappelijke uitsluiting te bestrijden , een actieprogramma met een duur van vijf jaar zal voorstellen .
Het Portugese voorzitterschap heeft al beloofd dat het de nodige stappen zal zetten zodra het voorstellen van de Commissie ontvangt .
Mijnheer Papayannakis , ik was zelf betrokken bij de jongste Intergouvernementele Conferentie en ik weet dan ook dat een aantal Europese landen zich voor deze materie heeft ingezet .
Wij zijn erin geslaagd haar op te nemen in het kader van het herziene Verdrag van Amsterdam .
Mijns inziens moeten wij steeds aandacht aan deze kwestie besteden , aangezien dit een van de beste manieren is om de burgers te overtuigen van het nut dat Europa voor hen kan hebben .
Zo niet , dan wordt het moeilijk om hiervoor de nodige bereidheid bij de burgers te wekken .
Dit probleem kan evenwel niet opgelost worden in de zes maanden van het Portugese voorzitterschap , mijnheer Papayannakis , ook al zullen wij in deze zes maanden al het mogelijke doen .
Mijnheer de Voorzitter , ik wil de fungerend voorzitter graag welkom heten in dit Parlement .
Ik vind echter dat hij geen antwoord heeft gegeven op mijn vraag .
Deze vraag had specifiek betrekking op het bestrijden van dakloosheid , op huisvesting en op de bereidheid van het Portugese voorzitterschap om overleg te plegen met de non-gouvernementele organisaties die op dit terrein actief zijn .
Ik heb begrip en steun voor zijn argument met betrekking tot de noodzaak van een meersporenbeleid en een multidisciplinaire benadering .
Ik ben eveneens van mening dat er een noodzaak bestaat om de onderliggende oorzaken van maatschappelijk isolement te bestrijden die tot dakloosheid leiden .
Ik ben het er ook mee eens dat we het probleem van de drugsverslaving hierbij moeten betrekken .
De kern van mijn vraag betreft echter het daklozenprobleem .
Ik wil in dat verband graag weten of het nieuwe voorzitterschap een nieuw initiatief gaat nemen om een aantal problemen op te lossen met betrekking tot ondersteuning op het intergouvernementele niveau , iets waar de fungerend voorzitter overigens al aan refereerde .
Naar mijn mening is dit een van de terreinen waarop Europa een zeer actieve rol kan spelen , al was het alleen maar als intermediair bij het uitwisselen van ervaringen en best practices tussen de lidstaten .
Mijnheer Crowley , inzake de mogelijkheden die het voorzitterschap heeft om acties van niet-gouvernementele organisaties te steunen , en in het bijzonder de inspanningen die zij leveren om de problemen van daklozen op te lossen , wil ik u zeggen dat soortgelijke initiatieven welkom zijn en dat wij altijd bereid zijn om steun voor deze initiatieven in overweging te nemen .
Wij hebben met een aantal niet-gouvernementele organisaties samengewerkt en hebben steun verleend aan een aantal initiatieven die deze organisaties in het kader van het actieprogramma van het Portugese voorzitterschap genomen hebben en die verband houden met de bezorgdheid die aan de basis van ons programma ligt .
Wij hebben zelf geen enkel specifiek of concreet initiatief genomen , maar wij staan open voor alle mogelijke initiatieven die niet-gouvernementele organisaties ons terzake zullen voorleggen , en wij zijn bereid die te overwegen tijdens ons voorzitterschap , uiteraard voorzover dit onder de bevoegdheden van de Raad valt .
Wij moeten begrijpen dat al wat onder het initiatiefrecht van de Commissie valt , uiteraard door de Commissie verwezenlijkt moet worden .
Mijnheer de fungerend voorzitter van de Raad , u hebt veel over de toekomst gesproken en ons verteld wat de Commissie doet en wat het voorzitterschap van de Raad in Lissabon zal doen .
U hebt echter iets aangekondigd wat mij de schrik op het lijf heeft gejaagd .
U zei dat in Lissabon zal worden gesproken over een meer dynamische en op concurrentiekracht afgestemde economische ontwikkeling .
Ik vrees alle vrezen , mijnheer de fungerend voorzitter , want dat is , ten dele tenminste , het begin van elke uitsluiting .
Hoe kunt u , als u dergelijke opvattingen huldigt , ooit antwoorden vinden op de problemen ?
Daarom vraag ik nogmaals het volgende : wat is het standpunt van het Portugese voorzitterschap ten aanzien van bijvoorbeeld de verzoeken van de netwerken voor de bestrijding van armoede en uitsluiting ?
Wat denkt u van de scheiding tussen arbeid en sociale zekerheid , van het belastingbeleid en met name de belasting op speculatieve kapitaaltransacties en van het herverdelingsbeleid ?
Daar wil ik graag een antwoord op van het Portugese voorzitterschap .
Bent u van plan daar iets aan te doen ?
De geachte afgevaardigde moet begrijpen dat de mogelijkheden van een voorzitterschap om algemene tendensen van sociale of economische aard echt om te buigen in die zes maanden , inderdaad beperkt zijn .
Mijns inziens is het klaar en duidelijk dat onze mogelijkheden ook sterk afhankelijk zijn van wat de Commissie in het kader van haar initiatiefrecht onderneemt .
Ik had het al over de buitengewone Europese Raad en het initiatief van Portugal om deze Raad te houden ; ik had het ook al over de toekomst , aangezien er twee complementaire manieren zijn om het verschijnsel sociale uitsluiting te benaderen : allereerst moeten onmiddellijk maatregelen getroffen worden om iets aan de concrete gevolgen te doen ; ten tweede moeten de voorwaarden gecreëerd worden om ons internationaal concurrentievermogen en zodoende ook het economisch stramien van de Europese Unie te versterken , want dat is positief en het kan de problemen van maatschappelijke uitsluiting helpen oplossen .
Het Portugese voorzitterschap beschikt niet over wondermiddelen om problemen die altijd al bestaan hebben , in zes maanden op te lossen .
Het is echter wel bereid inspanningen te leveren voor alle aspecten die onder de communautaire bevoegdheid vallen , als de Commissie de nodige voorstellen doet .
Wij beschikken natuurlijk over de mogelijkheid om alle maatregelen die door niet-gouvernementele organisaties of in het traditionele intergouvernementele kader worden voorgesteld , te steunen en wij zijn hier ook toe bereid .
Mijnheer Papayannakis , wij moeten evenwel voor ogen houden dat de maatregelen die een voorzitterschap in zes maanden kan voorstellen , niet volstaan op zo ' n uit financieel oogpunt eindeloos gebied .
Wij zijn dan ook van mening dat wij , dankzij al de maatregelen waarnaar wij in het kader van strategieën op langere termijn verwezen hebben , inderdaad een duurzaam communautair beleid op dit gebied kunnen voeren , ook al beseffen wij dat dit voor sommige daklozen te laat zal komen .
Wij zullen tijdens ons voorzitterschap zo goed mogelijk aan deze strategieën trachten bij te dragen .
Vraag nr .
12 van ( H-0801 / 99 ) : Betreft : Portugees voorzitterschap en ontwikkelingsbeleid Kan de fungerend voorzitter van de Raad een verklaring afleggen over de prioriteiten van het Portugese voorzitterschap bij het ontwikkelingsbeleid , de Overeenkomst van Lomé en de bestrijding van de honger in de wereld ?
Mijnheer de Voorzitter , het Europees beleid voor ontwikkelingssamenwerking is de jongste jaren aanzienlijk geëvolueerd .
Zo was er het hele debat over de hernieuwing van de Overeenkomst van Lomé en de vaststelling van het nieuwe contractuele kader in opvolging van dat van de Overeenkomst van Lomé .
Ik was als voorzitter van de Portugese delegatie betrokken bij de onderhandelingen voor de toetreding van Portugal tot Lomé III en bij de onderhandelingen voor Lomé IV , en ik ben dan ook van oordeel dat de publieke opinie in al onze landen en in het bijzonder de regeringen ( en ik denk ook de parlementsleden ) zich momenteel de vraag stellen of de middelen die voor ontwikkelingssamenwerking worden uitgetrokken , doeltreffend zijn en of zij de negatieve aspecten waarvoor ze bestemd zijn , inderdaad helpen bestrijden .
Het Portugese voorzitterschap zal als een van zijn prioriteiten in de loop van januari een informele vergadering van de ministers van Ontwikkelingssamenwerking houden , waar wij precies een Europese strategie voor ontwikkelingssamenwerking zullen trachten vast te stellen .
Wij achten het met andere woorden heel belangrijk dat wij , in het bijzonder in het kader van het Comité voor ontwikkelingssamenwerking van de OESO en in het algehele kader van de voorbereiding van de UNCTAD-conferentie , een gezamenlijk en duidelijk standpunt innemen en een idee hebben van de wijze waarop de communautaire middelen voor ontwikkelingssamenwerking besteed worden .
Waarom ?
Omdat onze nationale parlementen en dit Parlement op communautair vlak nauwgezet toezien op de wijze waarop deze middelen toegekend en gebruikt worden .
Wij willen ervoor zorgen dat dit een nuttig en vruchtbaar debat wordt en dat het concrete resultaten oplevert voor ons toekomstig optreden op internationaal vlak .
Wij zijn tevens van oordeel dat het nieuwe contractuele model dat voor de Overeenkomst van Lomé wordt vastgesteld , meer verantwoordelijk , evenwichtiger en doeltreffender is dan het model van de eerdere Overeenkomsten van Yaoundé en Lomé .
Mijnheer de Voorzitter , geachte afgevaardigden , ik wil er nog aan toevoegen dat , als er een top tussen de Europese Unie en de Afrikaanse landen gehouden wordt , ontwikkelingssamenwerking en een alomvattende visie op de wijze waarop de kwesties in verband met ontwikkelingssamenwerking in het kader van de bilaterale relaties tussen deze twee gebieden behandeld kunnen worden , een van onze voornaamste aandachtspunten en een van de belangrijkste onderwerpen op de agenda van deze top zullen zijn .
Mijn dank gaat uit naar het voorzitterschap voor het uitgebreide antwoord op mijn vraag .
Mijn dank geldt zeker ook de minister die het desbetreffende standpunt vorige week in Brussel aan de Commissie ontwikkelingssamenwerking heeft gepresenteerd .
Er blijven echter nog steeds een paar vragen onbeantwoord .
In het programma lijkt er geen nadruk te liggen op de bestrijding van aids .
De verspreiding van aids in Afrika is inmiddels van een zodanig grote omvang dat er meer mensen aan aids sterven dan als gevolg van conflictsituaties .
Ik hoop dat de minister aan de oplossing van dit probleem aandacht wil besteden .
De Verenigde Staten zijn in staat om de benodigde geneesmiddelen te leveren , maar de mensen in Afrika kunnen de hoge prijs die daarvoor wordt gevraagd , niet betalen .
Ik zou graag van de minister willen weten wat hij aan de situatie wil doen die zich in Ethiopië aan het ontwikkelen is .
Op dit moment heerst daar enorme droogte en zijn de oogsten mislukt .
Dat zal binnen een half jaar onvermijdelijk leiden tot eenzelfde situatie als enkele jaren geleden , toen in Ethiopië duizenden mensen de hongerdood zijn gestorven .
Tegelijkertijd is er een oorlog aan de gang tussen Eritrea en Ethiopië .
De Europese wapenindustrie is niet te beroerd om wapens te leveren , waarna wij voor brood zullen zorgen .
De geachte afgevaardigde moet begrijpen dat ik het niet eens ben met zijn interpretatie van hetgeen mijn collega tijdens de vergadering van de Commissie ontwikkelingssamenwerking gezegd heeft ; deze standpunten zijn niet tegenstrijdig , integendeel .
Tenzij wij megalomaan willen zijn , kunnen wij in het programma van een voorzitterschap onmogelijk een volledige inventaris opstellen van alle mogelijke en denkbare situaties die zich op met name het gebied van het buitenlands beleid kunnen voordoen .
Zoals u wel begrijpt , zou dat gemakkelijk zijn .
Het volstaat een woordenlijst over ontwikkelingssamenwerking te nemen en alle kwesties , een voor een , aan de orde te stellen .
Wij zijn verantwoordelijk genoeg om te beseffen dat wij alleen die kwesties aan de orde mogen stellen die wij tijdens ons voorzitterschap kunnen behandelen en die - daarvan moeten we ons steeds bewust zijn - binnen de mogelijkheden van de regeringen in de Raad vallen .
Wij moeten inzien dat er grenzen zijn aan het aantal kwesties dat wij aan de orde kunnen stellen , in het bijzonder in het licht van de nationale indicatieve programma ' s .
De geachte afgevaardigde had het over Ethiopië , een kwestie die in het kader van de nationale indicatieve programma ' s past .
Zoals u weet , neemt de Europese Unie al een aantal maatregelen ter bestrijding van aids en , zoals de geachte afgevaardigde terecht opmerkt , doen de Verenigde Staten het waarschijnlijk niet beter .
Mijns inziens hoeft Europa zich geen zorgen te maken op het gebied van ontwikkelingssamenwerking , gewoonweg omdat onze houding gemakkelijk de vergelijking met die van de Verenigde Staten kan doorstaan .
De geachte afgevaardigde had het in zijn vraag ook over het probleem van de wapenverkoop , maar dat is een kwestie van ruimere politieke aard , die mijns inziens niet thuishoort in het bestek van deze vraag .
De Raad zal zich in de toekomst evenwel over deze kwestie buigen als u dat wenst en als u haar in een specifiek kader aan de orde stelt .
Is de Raad zich bewust van de sociale problemen die de Europese export naar ontwikkelingslanden van levensmiddelen die onder de kostprijs worden verkocht , veroorzaakt ?
Is het Portugese voorzitterschap van plan hier iets tegen te doen ?
Mevrouw Korhola heeft het hier over een vraag die altijd gesteld wordt in verband met voedselhulp , namelijk of de voedselhulp geen problemen voor de landbouw in de ontwikkelingslanden veroorzaakt .
Deze vraag wordt altijd gesteld , maar er werd nooit een antwoord op gevonden in het kader van de ontwikkelingssamenwerking .
Het is een klassieke vraag omdat vele van de maatregelen op het gebied van voedselhulp uiteindelijk negatieve gevolgen hebben voor het vermogen om landbouwstructuren in deze landen op te zetten , in het bijzonder op het niveau van de familiale landbouw .
Ik heb hier geen oplossingen voor , en op grond van de ervaring die ik gedurende meer dan twintig jaar heb opgedaan , moet ik zeggen dat niemand hier mijns inziens een oplossing voor heeft .
Daar de vraagsteller afwezig is , vervalt vraag nr .
13 .
In antwoord op de vraag van de heer Marinos wil ik allereerst benadrukken dat de Raad zich er terdege van bewust is dat de culturele dimensie ongetwijfeld een van de grootste troeven van Europa is en dat wij alle inspanningen om onze culturele eigenheid te beschermen , moeten voortzetten .
Mijns inziens wordt hiermee rekening gehouden in de verschillende onderdelen van het buitenlands beleid van de Unie en in het bijzonder in het kader van de bezorgdheid die wij in de Wereldhandelsorganisatie geuit hebben .
De Raad onderschat evenmin het economisch belang van cultuur en sport .
Dit gezegd zijnde wil ik u , mijnheer Marinos , erop wijzen dat , ook al moeten de bevoegde instanties oog hebben voor de culturele dimensie van het Europese beleid , steeds rekening gehouden moet worden met het subsidiariteitsbeginsel en met wat op nationaal , respectievelijk communautair vlak verwezenlijkt moet worden .
In antwoord op de vraag van de heer Nogueira Román over de werkgelegenheid verwijs ik naar hetgeen ik zopas gezegd heb : deze kwestie blijft een van de punten van zorg van de parlementsleden en van de regeringen van de lidstaten , en ze zal natuurlijk ook een van de belangrijkste aandachtspunten van het Portugese voorzitterschap zijn .
Sommigen beweren zelfs dat het Portugese voorzitterschap hier te veel aandacht aan besteedt , aangezien de werkloosheid niet eens zo hoog ligt in Portugal , maar wij bekijken ons voorzitterschap uit Europees oogpunt .
Mijns inziens zijn de Europese Raad van Lissabon en de verwezenlijking waarover ik het al had , hier volledig mee in overeenstemming .
Mijnheer de Voorzitter , ik denk dat de kwesties die u mij voorlegt , verband houden met de vragen van de leden Bushill-Matthews en Nogueira Román .
In verband met de komende intergouvernementele conferentie kan ik enkel verwijzen naar de conclusies van de Europese Raden van Keulen en Helsinki , waar het mandaat van die conferentie werd vastgesteld .
De geachte afgevaardigden moeten deze conferentie , met haar intergouvernementele structuur , bijgevolg op de voet volgen en in het licht van het mandaat van de conferentie nagaan hoe de door de geachte afgevaardigden aan de orde gestelde onderwerpen kunnen worden meegenomen in de werkzaamheden van de conferentie .
Het Portugese voorzitterschap is voornemens de rol van de parlementsleden die deel zullen uitmaken van de werkgroep die de conferentie moet voorbereiden , ruim te interpreteren , zodat zij uiteraard de gelegenheid zullen hebben om in deze werkgroep de aandacht te vestigen op wat dit Parlement bezighoudt .
Uiteraard zal ook de Voorzitter van het Parlement de mogelijkheid hebben om op ministerieel niveau stappen te ondernemen .
Het Portugese voorzitterschap is niet voornemens om de halfjaarlijkse voorzitterschappen uit eigen beweging aan de orde te stellen tijdens de komende intergouvernementele conferentie .
Als iemand dat wel wenst te doen , zullen wij hiervan nota namen en het voorstel aan de conferentie voorleggen .
Ik dank de fungerend voorzitter van de Raad en wil in zijn persoon heel het Portugese voorzitterschap groeten .
Met zijn permissie wil ik opmerken dat hij , wat de Europese vraagstukken betreft , heeft laten zien het naadje van de kous te kennen .
Helaas heeft hij echter op mijn vraag een antwoord gegeven dat mij niet geheel tevredenstelt .
De Raad erkent dat cultuur een uiterst belangrijk economisch goed is .
Als de Raad dit erkent moet hij mijns inziens zijn mening ook hard maken .
Ik vrees dat het argument dat cultuur onder het subsidiariteitsbeginsel en dus onder de verantwoordelijkheid van de nationale regeringen valt , slechts een voorwendsel is .
Ik heb geen antwoord gekregen op mijn vraag waarom de Raad stelselmatig het mes zet in de kredieten die het Europees Parlement vraagt voor de cultuurprogramma ' s in de Europese Unie .
Het Europees Parlement vraagt om meer geld en de Raad brengt de kredieten soms zelfs terug tot nul .
Daaruit blijkt duidelijk de onverschilligheid jegens cultuur en alle beweringen van het tegendeel van de Raad , van de grote betekenis die de Raad daaraan hecht , veranderen daar niets aan .
Ik vraag de Raad derhalve of hij met dezelfde bereidheid waarmee hij bananen , hop , koeien en jute steunt , in het vervolg ook cultuur zal steunen .
Mijnheer Marinos , het Portugese voorzitterschap benadert zijn taak niet louter uit economisch oogpunt , en u zult dan ook begrijpen dat de culturele dimensie een van onze voornaamste aandachtspunten is .
Deze culturele dimensie heeft evenwel bijna altijd een economische dimensie , namelijk de middelen die kunnen worden ingezet voor culturele acties .
Deze dimensie kan moeilijk genegeerd worden in het kader van de Europese Unie en in het bijzonder in de Raad .
Zelf zullen wij de Europese positie inzake cultuurgoederen en -diensten en de activiteiten op dit gebied trachten te versterken en te bevorderen , aangezien wij van oordeel zijn dat dit een van de essentiële aspecten van het imago en de eigenheid van de Unie is .
Dit hangt samen met en zal ook in de toekomst samenhangen met wat in het kader van de Wereldhandelsorganisatie beslist wordt .
Zoals u weet , behandelen wij en behandelde de Raad deze kwestie afdoende en hebben wij de Commissie met name een mandaat verleend om hierover te onderhandelen tijdens de volgende WTO- ronde , waar deze kwestie centraal staat .
Ik wil er evenwel aan toevoegen dat het Portugese voorzitterschap in het kader van het cultuurbeleid en in het bijzonder met betrekking tot het audiovisuele beleid bijzondere aandacht zal besteden aan de bevordering en versterking van het Europese audiovisuele beleid , dit via de aanneming van het programma MEDIA PLUS , waarmee tegemoet kan worden gekomen aan de grote Europese ongerustheid over deze materie .
Wij zijn tevens voornemens een nieuw , meer innoverend debat op gang te brengen over het Europese filmerfgoed , dat een van de belangrijkste elementen in de ontwikkeling van een Europese culturele identiteit en van een Europese audiovisuele sector moet zijn .
Het voorzitterschap zal eveneens aandacht besteden aan de besprekingen over de invoering van een systeem van digitale televisie in Europa , en wij zullen hier tijdens het Portugese voorzitterschap tezamen met de Commissie in februari 2000 een conferentie over houden .
Mijnheer Marinos , cultuur is al vaak aan bod gekomen tijdens intergouvernementele conferenties .
Als in wat het vijfde onderhandelingsluik van de komende intergouvernementele conferentie genoemd wordt , een consensus gevonden kan worden om de culturele dimensie op de agenda te plaatsen , kunnen de lidstaten of de EP-leden die deel zullen uitmaken van de werkgroep die de conferentie moet voorbereiden , dit voorstellen .
Als tijdens de intergouvernementele conferentie een consensus bereikt kan worden , kan misschien vooruitgang geboekt worden .
Blijft de vraag of hier al dan niet een consensus over bestaat .
Wij zullen zien , maar wij zullen alvast nota nemen van voorstellen in die zin .
Mijnheer de Voorzitter , ik sluit me bij de andere sprekers aan die Portugal alle succes toewensen voor een geslaagd voorzitterschap .
Het viel mij op dat u zei dat deze specifieke kwestie niet op de agenda stond voor de komende IGC .
Als er echter mensen waren die er om zouden vragen , zou u het alsnog in overweging willen nemen .
Welnu , mijn 35 Britse conservatieve collega ' s in dit Parlement en ondergetekende vragen er nu om en wij verzoeken u vriendelijk om deze kwestie in overweging te nemen .
Ik ben mij bewust van het provocatieve karakter van deze vraag , maar dat is tegelijkertijd ook de bedoeling .
Het betreft namelijk een zeer ernstige kwestie omdat sommige landen de EU-wetgeving niet voldoende lijken te respecteren .
Wij moeten een manier zien te vinden om dat respect bij dergelijke landen af te dwingen om weer op één lijn met onze burgers te komen .
Ik weet geen betere manier om dit te bereiken .
U wel ?
De vraag is of de Europese dimensie versterkt zal worden als dit onderwerp in de Verdragen wordt opgenomen .
Zoals u wel zult begrijpen , moet deze aangelegenheid op het niveau van de intergouvernementele conferentie behandeld worden .
Dit is een van de kwesties waarvoor alleen een buitengewone Europese Raad het Portugese voorzitterschap toestemming kan geven om hieraan voort te werken , want dit valt buiten het institutionele kader waarin de komende intergouvernementele conferentie plaatsvindt .
Intergouvernementele conferenties zijn een gebeurtenis en kunnen ook een soort kerstboom zijn .
Het valt dan ook niet uit te sluiten dat deze aangelegenheden , die steeds opnieuw opduiken en van de ene naar de andere conferentie worden doorgeschoven , op de agenda geplaatst worden .
De vraag is of er momenteel in de Europese Unie een consensus aanwezig is om deze kwestie op de agenda te plaatsen .
We moeten hierbij voor ogen houden dat , als zij op de agenda wordt geplaatst , waarschijnlijk ook andere soortgelijke onderwerpen aan de agenda van de conferentie zullen worden toegevoegd .
Ik geef het woord aan de heer Dimitrakopoulos voor een motie van orde .
Ik verzoek u het kort te houden .
Mijnheer de Voorzitter , ik begrijp dat het snel moet gaan .
Ik vond de opmerking van de heer Seixas da Costa over de kerstman heel geestig .
In Spanje zeggen we dat je een brief moet sturen naar de drie koningen .
Ik wil er alleen maar op wijzen dat het Europees Parlement al een brief met verslagen heeft gestuurd naar de drie koningen .
Nu is het aan het voorzitterschap en de Raad om de geschenken te geven die we hebben gevraagd in onze brief aan de drie koningen .
Zoals ik al vermoedde , was dit geen motie van orde , maar een laatste opmerking over het debat .
We danken de heer Seixas da Costa .
Ook hij mag een brief schrijven naar de drie koningen .
Ik wil alleen maar zeggen dat deze kwestie in de kerstsfeer waarover de geachte afgevaardigde het heeft , uiterst belangrijk is .
In dit geval moet de kerstman evenwel verantwoording afleggen en kan hij bijgevolg alleen cadeautjes uitdelen als hij hiervoor de toestemming van iemand anders heeft .
Het is niet aan het Portugese voorzitterschap om de cadeautjes uit te delen die iedereen , en in het bijzonder het Europees Parlement , vraagt .
Na deze interessante gedachtewisseling deel ik u mede dat de vragen nrs .
17 tot en met 27 schriftelijk zullen worden beantwoord .
Het vragenuur voor vragen aan de Raad is gesloten .
 
Hoofdelijke belasting Aan de orde is het gecombineerd debat over de volgende mondelinge vragen : B5-0004 / 2000 van de heer Désir e.a. aan de Raad , over het standpunt van de Raad inzake het idee van een hoofdelijke belasting ; B5-0005 / 2000 van de heer Désir e.a. aan de Commissie , over het standpunt van de Commissie inzake het idee van een hoofdelijke belasting .
Mevrouw de Voorzitter , mijnheer de voorzitter van de Raad , mijnheer de commissaris , tijdens de Aziatische crisis van 1997 , de Mexicaanse crisis van 1995 en de crisis binnen het EMS van 1993 heeft iedereen kunnen constateren welke schade financiële speculatie , en met name speculatie met valuta , kan hebben op nationale economieën .
Iedere dag wordt er 1500 tot 2000 miljard euro op de financiële markten verhandeld .
Het bedrag dat in drie of vier dagen wordt verhandeld is gelijk aan de gehele jaarlijkse wereldproductie , ofwel het mondiaal BBP , dat ongeveer 6000 miljard euro bedraagt .
De meeste van deze financiële transacties zijn geheel speculatief van aard , en hebben geen betrekking op de handel in goederen of op investeringen .
Deze moeilijk te lokaliseren maar aanzienlijke hoeveelheden zwerfkapitaal kunnen binnen enkele uren een munteenheid of nationale economie in elkaar doen storten en de bevolking van het betreffende land in een recessie onderdompelen .
Met het oog op deze situatie is de belangstelling voor het voorstel van James Tobin toegenomen .
Deze winnaar van de Nobelprijs voor de economie kwam met het idee van een heffing op transacties van vreemde valuta .
Het zou hier om een zeer kleine heffing gaan , die de handel in goederen of de investeringen geen nadeel zou berokkenen , maar voldoende effect zou sorteren om speculatieve transacties tegen te gaan .
Het aantal kortetermijntransacties zou door de Tobin-heffing worden teruggedrongen .
Ik wil hierbij opmerken dat deze voorgestelde belastingheffing , die bij sommigen op felle weerstand stuit , de laagste ter wereld zou zijn , ja zelfs de laagste heffing in de geschiedenis van het mondiale belastingwezen .
Met deze belasting zou de democratie de invloed terugwinnen die haar door de financiële sector is ontnomen .
Een van de redenen van het succes van dit voorstel en van de door de NGO ' s gevoerde campagnes als ATTAC en SOLIDAR , die de Tobin-heffing algemeen bekend hebben gemaakt , is dat dankzij deze heffing middelen beschikbaar komen die kunnen worden aangewend voor ontwikkelingsprogramma ' s op het gebied van bijvoorbeeld het onderwijs of de volksgezondheid in de allerarmste landen .
Dankzij de Tobin-heffing kan er rijkdom worden verdeeld in een wereld die enerzijds steeds rijker wordt en anderzijds steeds meer armen kent .
Vele leidende figuren en instellingen hebben zich voor invoering van deze heffing uitgesproken , zoals president Fernando Cardoso van Brazilië , de Finse regering , het Canadese parlement afgelopen maart en Lionel Jospin in 1995 .
Er is in meerdere nationale parlementen van de Europese Unie over dit vraagstuk gedebatteerd .
Het antwoord luidde vaak dat er op nationaal niveau geen beslissing kon worden genomen , maar dat er op Europees niveau aandacht aan dit vraagstuk moest worden besteed .
Daarom hebben we met 37 andere afgevaardigden een mondelinge vraag aan de Raad en aan de Commissie gesteld .
Het doet me genoegen dat we met de GUE / NGL-Fractie , de Verts / ALE-Fractie , de liberale fractie en de PSE-Fractie overeenstemming hebben bereikt over een ontwerp-compromisresolutie .
In deze resolutie wordt de Commissie verzocht het Parlement binnen zes maanden een verslag te presenteren over de haalbaarheid van deze heffing .
Ook willen we dat de Commissie bekijkt welke druk er kan worden uitgeoefend op , en welke financiële sancties kunnen worden opgelegd aan , landen die belastingontduiking aanmoedigen of zich als fiscale paradijzen openstellen .
Vaak wordt als bezwaar aangevoerd dat een dergelijke heffing ontdoken zal worden , maar dat kan van iedere belastingheffing gezegd worden , dus dat is geen steekhoudend argument .
In de ontwerpresolutie staat verder het verzoek aan de Commissie en de Raad om voor de volgende jaarlijkse bijeenkomst van het IMF een document op te stellen waarin ze hun standpunt uiteenzetten .
Ik denk dat de Europese Unie het initiatief moet nemen en dat ze , zoals in de ontwerpresolutie staat vermeld , dit initiatief aan de G7 moet voorleggen .
Het gaat hier immers in eerste instantie om een politiek vraagstuk .
Als de Unie het initiatief neemt , zal dit een stimulerend effect hebben .
Het debat over de Tobin-heffing wordt immers op talloze plaatsen gevoerd , met inbegrip van de Verenigde Staten en Japan .
Bovendien gaan er steeds meer stemmen op dat de wereld geleid moet worden door de burgers , dat wil zeggen hun parlementen , regeringen en democratische instellingen , en niet door de handelaars .
Ik denk dat Europa een rol moet spelen in deze nieuwe internationale regulering .
Het doet me dan ook buitengewoon veel genoegen dat dit vraagstuk dankzij dit debat en deze ontwerpresolutie op de agenda van de Europese eenwording wordt geplaatst .
Mevrouw de Voorzitter , ik kan hier weinig over zeggen .
Tot op heden heeft de Raad de mogelijkheid om een belasting op kapitaalbewegingen in te voeren , zoals die door professor Tobin werd voorgesteld , nog niet besproken .
Wij weten dat dit creatieve initiatief gunstig onthaald werd door tal van internationale groepen en door tal van politieke bewegingen in Europa , maar de Commissie heeft tot nu toe geen voorstellen gedaan of initiatieven genomen .
Aangezien het aan de Commissie is om initiatieven te nemen , kan de Raad vooralsnog geen standpunt ter zake innemen .
Mevrouw de Voorzitter , de inkomstenbasis van de Tobin-belasting zou bestaan uit zeer korte-termijnwisseltransacties .
Zulke transacties , zo luidt het argument , houden weinig verband met fundamentele economische variabelen .
Dat is zojuist door de heer Désir ook benadrukt .
Voorstanders , zoals de heer Désir , menen dan ook dat een internationaal toegepaste Tobin-belasting in beginsel speculatieve transacties zou verminderen en dus ook de wispelturigheid van wisselkoersen , en dat zij zou leiden tot een verbetering van de economische welvaart .
De aanzienlijke omvang van de korte-termijn financiële stromen in aanmerking genomen , zou zelfs een lage nominale Tobin-taks behoorlijke bedragen aan belastinginkomsten opbrengen .
In werkelijkheid was de beweegreden voor de stijgende belangstelling voor de Tobin-belasting en voor andere bronnen van internationale financiën gedurende het midden van de jaren negentig van niet-economische aard .
Namelijk het potentieel van die belasting om inkomsten te generen voor internationale openbare programma ' s in een tijd dat de vraag naar zulke fondsen snel toenam en er financiering steeds moeilijker te verkrijgen werd .
Onlangs heeft de Commissie een vernieuwende belangstelling vastgesteld voor een globale belasting zoals de Tobin-taks als middel om een , zou men kunnen zeggen , sociaal verantwoorde globalisering te bereiken .
Ook de heer Désir heeft gewag gemaakt van die groeiende belangstelling allerwegen .
Maar als de Tobin-taks eenzijdig zou worden toegepast om aanvallen tegen een specifieke munt te voorkomen , dan zou deze belasting niet effectief kunnen zijn en ze zou de binnenlandse financiële markt kunnen schaden .
Sterker , op de lange duur is het mogelijk dat voor grote aantallen fondsen de Tobin-taks wordt ontweken door het overbrengen van buitenlandse wisselkoerstransacties naar off-shore financiële centra .
In dat geval zou de belasting kunnen leiden tot een netto verlies aan totale economische welvaart .
De Tobin-taks kan dus alleen werken indien er een voldoende aantal geïndustrialiseerde landen bereid is deel te nemen .
Tenslotte , zelfs als de Tobin-taks is ontworpen om speculaties met munteenheden te beteugelen , dan bestaat nog steeds het risico dat ook niet-speculatieve stromen zouden worden geraakt en dat is niet de bedoeling .
Om de genoemde redenen zie ik geen reden voor een Europese Tobin-taks .
In elk geval is de Commissie tegenstandster van om het even welke poging tot beperking van kapitaalbewegingen in de Europese Unie .
Sterker , in de mate dat deze maatregel zou kunnen worden beschouwd als een indirecte inperking van de kapitaalstromen , zou zij indruisen tegen het Verdrag van Rome .
De juiste aanpak van speculatie , zo komt het mij voor , is het verwijderen van de echte oorzaken die aanleiding geven tot financiële verwarring en niet het trachten haar symptomen te onderdrukken door het invoeren van hindernissen in het functioneren van de markten .
Mevrouw de Voorzitter , mijnheer de commissaris , dames en heren , ik moet u kort toelichten op welke manier en volgens welke ideologische tactiek deze mondelinge interpellatie tot stand is gekomen .
Dit mede vanwege het feit dat ik weet dat vele sociaal-democraten in dit Parlement , en niet alleen de economische en financiële deskundigen , onze kritiek delen .
Wij kennen het probleem .
Het gaat om de instabiliteit op de markten als gevolg van speculatie .
Maar de vraagstellers moeten weten dat niet elke instabiliteit het gevolg is van speculatie , zoals de commissaris juist zo indrukwekkend heeft uiteengezet .
De Tobin-belasting zou noch de crisis van het Europese Monetaire Stelsel van 1992 en 1993 , noch de crisis van de Zuidoost-Aziatische munten hebben kunnen voorkomen .
De vraagstellers dragen geen oplossing aan , maar vragen om een nieuwe belasting , meer bureaucratie en een maatregel die tegen de markt indruist .
Bovendien leggen zij de plenaire vergadering een gezamenlijk standpunt van meerdere fracties voor , daarbij de bevoegde parlementaire commissie passerend in weerwil van meerdere besluiten van het Parlement .
Het verzoek - en hier wil ik duidelijk over zijn - is in mijn ogen ideologisch gemotiveerd en niet gericht op een oplossing .
Ik beschouw dit om verschillende redenen als een dwaalspoor .
Waarom wijzen wij de Tobin-belasting af en vinden we haar zo bedenkelijk ?
Ten eerste - en de commissaris heeft dit ook bevestigd - omdat deze belasting de kapitaalmarkten sterk onder druk zet .
Ook een kleine belasting zou een zwaarwegend effect op de kapitaalmarkten hebben , aangezien een dergelijke heffing op speculatie de rentabiliteit van de investeringen aanzienlijk zou verminderen .
Bovendien zou een dergelijke maatregel de onwikkeling van de financiële markten ernstig beknotten .
Hij zou ook indruisen tegen het principe van het vrij verkeer van kapitaal , een kernelement van de interne markt .
Ten tweede is speculatief kapitaal moeilijk te identificeren .
Ten derde kunnen belastingmaatregelen makkelijk worden omzeild als ze niet in alle landen tegelijk worden ingevoerd , aangezien er anders te veel achterdeurtjes zijn .
Ten vierde is zo ' n maatregel technisch nauwelijks uitvoerbaar en leidt hij tot veel bureaucratie , administratie en oncontroleerbaarheid .
De maatregel die genomen moet worden is terug te vinden in de resolutie die wij vandaag behandelen .
Ik doel op een versterking van het toezicht op de banken .
Er moet duidelijkheid komen over de verantwoordelijkheid voor transacties .
Er moet een internationale regulering komen .
Er moet onderzocht worden of de nationale wetgevingen overeenkomen met de regels van het Comité van Bazel en er moet gekeken worden hoe deze versterkt en beter verspreid kunnen worden .
Ik heb grote problemen met een kernpunt uit deze resolutie , dat maakt dat we de tekst in deze vorm niet kunnen accepteren .
Het gaat om paragraaf 9 .
Uit de woorden van de commissaris kunnen we opmaken dat de deskundigheid van de Commissie tot een neen zal leiden tegen de Tobin-heffing .
En aangezien die deskundigheid , de strekking van dit debat en de gebruikte argumenten allemaal in dezelfde richting gaan , de richting die ik als juist beschouw , zou het onverantwoord zijn als we de Commissie hier nog eens zes maanden mee lieten doorwerken en zo de geld- en kapitaalmarkten in onzekerheid lieten .
De kapitaalmarkt zit niet op onzekerheid wachten , de kapitaalmarkt heeft duidelijkheid nodig .
Daarom wijzen wij paragraaf 9 af en vragen wij een aparte stemming .
Mevrouw de Voorzitter , het debat over een heffing op financiële kortetermijntransacties is niet nieuw .
We hebben het al twintig jaar over het voorstel een Tobin-heffing in te voeren , en desondanks blijft de kwestie actueel .
We moeten echt concrete en eerlijke antwoorden krijgen op basis van grondige studies .
We moeten weten hoe wenselijk en hoe haalbaar een heffing op financiële kortetermijntransacties nu feitelijk is .
Deze kwestie is vandaag de dag van een andere orde , nu dagelijks een geldmassa van 1500 miljard dollar 24 uur per dag de wereld rond zwerft op zoek naar aantrekkelijke beleggingen , en hoogstens 3 % daarvan met de reële economie in verband staat .
Wij maken ons geen zorgen over de financiële markten omwille van die markten zelf , maar omdat onze eigen groei , onze eigen investeringen en onze eigen werkgelegenheid in de Europese Unie ermee gemoeid zijn .
Wij moeten ons dus afvragen welke instrumenten wij kunnen inzetten om een orde te scheppen die tot nu toe ontbreekt .
Wij hebben er alles aan gedaan om de kapitaalmarkten te helpen liberaliseren , maar we hebben tot op heden geen functionerende reglementering , zoals we tot onze schade hebben moeten ondervinden bij de crises in Azië en Latijns ­ Amerika .
Het is dus de hoogste tijd dat wij enerzijds beginnen na te denken over toezicht , en anderzijds over transparantie van de financiële markten en hun informatie .
Het is van belang dat wij weten welke actoren er zijn en wat hun kredietwaardigheid is .
Wij moeten ons ook de vraag stellen of we niet de plicht hebben naar een rechtvaardige verdeling van de belastingdruk te streven .
In een tijd waarin de belastingdruk op de factor arbeid in heel Europa en wereldwijd toeneemt , moeten we bekijken onder welke vormen wij tot een efficiënte belasting van kapitaalopbrengsten kunnen komen , en daarbij hoort ook de vraag naar een heffing op financiële kortetermijntransacties .
Het lijkt mij echt noodzakelijk dat er een grondig verslag en een stellingname van de Commissie komt , zodat wij als Europees Parlement kunnen uitmaken of we niet samen met de Verenigde Staten en Japan tot een internationale solidariteit moeten zien te komen om de economie en de financiële markten stabieler en veiliger te maken .
Dit is de intentie achter deze mondelinge interpellatie , en wij moeten nu een behoorlijke procedure volgen , verslagen laten opstellen door de bevoegde parlementscommissies en uiteindelijk in de plenaire vergadering tot een weloverwogen en toekomstgericht voorstel komen .
Mevrouw de Voorzitter , geachte afgevaardigden , namens de Fractie van de Europese Liberale en Democratische Partij zou ik mijn verbazing willen uitspreken over het feit dat wij in dit debat opnieuw de mogelijkheid bestuderen van een belasting op internationale kapitaaltransacties .
Ofschoon er in de tekst nergens naar wordt verwezen , blijkt onder meer uit de inleiding dat dit een poging is om het voorstel van de heer Tobin nieuw leven in te blazen .
Toen de heer Tobin enkele jaren geleden voorstelde om een belasting te heffen op internationale kapitaaltransacties , heeft onze fractie zich hier nadrukkelijk tegen verzet .
Onze voorzitter , de heer Cox , heeft toen met een aantal duidelijke en logische argumenten ons standpunt uiteengezet .
Aangezien het hier gaat over hetzelfde thema , zal ik een bescheiden poging doen om deze argumenten nog eens te herhalen .
Wij zijn gekant tegen een dergelijke belasting omdat men hierdoor het doel zou voorbijstreven dat de heer Tobin destijds voor ogen had en dat de linkerzijde van dit Parlement blijkbaar wil doen herleven .
Er is ten eerste geen enkele aanwijzing dat een belasting op internationale kapitaalstromen zou kunnen leiden tot een vermindering van de instabiliteit en wispelturigheid van internationale markten .
Integendeel , aangezien we er staat op kunnen maken dat niet alle landen deze belasting zullen aanvaarden , zouden we de deur openzetten voor speculatie en fraude , en dit zou pas echt leiden tot instabiliteit , onveiligheid , ondoorzichtigheid en oneerlijke concurrentie op de internationale financiële markten .
Bovendien brengt het idee om via deze belasting middelen te verzamelen voor de ontwikkeling van de armste landen zoveel problemen met zich mee , dat het gewoon onmogelijk is om dit in praktijk te brengen .
Waarde collega ' s , dit is eigenlijk een vals debat waarmee enkel een politiek doel wordt beoogd .
Technisch gezien berust het op losse gronden en is het onhaalbaar .
Bovendien is het Europees Parlement er niet eens in geslaagd een minimaal akkoord te bereiken over het door de Commissie voorgestelde belastingpakket voor de Europese Unie .
Hoe zouden we dan een fiscaal akkoord kunnen bereiken op internationaal niveau ?
Het eerste wat ze ons zullen zeggen is dat we eerst maar eens moeten proberen om een belastingakkoord te bereiken binnen de Unie !
In principe is de liberale fractie echter niet gekant tegen een nieuwe analyse van dit vraagstuk , en daarom hebben we ingestemd met het voorstel in de gezamenlijke ontwerpresolutie om te onderzoeken of het mogelijk en wenselijk is om deze belasting te heffen op bepaalde internationale kapitaaltransacties .
Ik ben er zeker van dat dit onderzoek , mits het objectief gebeurt en de onderzoekers op de hoogte zijn van de financiële markten en de mechanismen van het internationale kapitaalverkeer , zal aantonen dat het onmogelijk en ongewenst is om dit in praktijk te brengen en dat men het beoogde doel niet zal bereiken .
Op zich is de mondialisering een goede zaak .
Nog nooit hebben we zo ' n economische groei gekend en nog nooit hebben zoveel landen hiervan kunnen profiteren .
Dit is te danken aan de toenemende liberalisering van het internationale goederen- en dienstenverkeer , maar ook aan de liberalisering van het kapitaalverkeer , want hierdoor kunnen de passende internationale kapitaaltransacties plaatsvinden .
Elke objectieve analyse van de economische ontwikkeling van de laatste jaren zal dit uitwijzen .
Men hoeft alleen maar te kijken naar de cijfers , die geen politieke kleur of voorkeur hebben .
Zoals reeds gezegd , hebben wij geen bezwaren tegen dit onderzoek .
We zullen deze compromisresolutie dan ook ondersteunen .
We willen er gewoon op wijzen , zoals ook wordt gedaan in de ontwerpresolutie , dat liberalisering en vrijhandel juist de motor zijn van economische vooruitgang , zowel op nationaal als op internationaal niveau .
Mevrouw de Voorzitter , mijnheer de commissaris , het gaat er mijns inziens niet om of het debat geïdeologiseerd wordt , maar dat er politiek bedreven moet worden .
Mevrouw Randzio-Plath zei zojuist terecht dat de reden waarom een aantal EP-leden op dit vraagstuk wil terugkomen samenhangt met de recente internationale financiële crises en de economische en sociale gevolgen die sommige landen hiervan hebben ondervonden .
Ik denk verder ook aan de gevolgen die deze crises voor het milieu van sommige landen hebben gehad .
Het belangrijkste doel van dit debat is na te gaan over welke instrumenten de internationale gemeenschap kan beschikken om het internationale monetaire en financiële stelsel te stabiliseren .
Vanuit dit oogpunt , mijnheer Bolkestein , gaat het in de ontwerpresolutie niet alleen om de Tobin-heffing .
Als u deze ontwerpresolutie nauwlettend leest , zult u bemerken dat dit voorstel voor een belastingheffing op kapitaalstromen een van de instrumenten is om internationale investeerders te dwingen zich op de financiële markten verantwoordelijk op te stellen .
In de tweede plaats wordt er in de resolutie niet gesteld dat we het initiatief uitsluitend voor Europa willen laten gelden .
Daarom verwijzen we expliciet naar de najaarsbijeenkomst van het IMF , zodat de Europese Unie , dus niet alleen de Commissie maar ook de Raad , een standpunt kan innemen op basis waarvan ze kan pleiten voor een stabiel internationaal financieel en monetair stelsel en een internationale belasting .
Laten we er in dit debat voor waken dat er misverstanden ontstaan .
Wij , de groenen , willen geen resolutie die als alibi dient .
Er bestaan al tientallen studies , dus er hoeft er van ons geen meer bij , hoewel die van de Commissie ongetwijfeld interessant zal zijn .
Wij verlangen van de Commissie en de Raad , dat wil zeggen van de regeringen van de lidstaten van de Unie , een duidelijk positief of negatief politiek standpunt met betrekking tot de vraag of ze bereid zijn zich via de bevoegde openbare instellingen , het IMF voorop , in te zetten voor deze heffing of voor andere instrumenten waarmee de stabiliteit van het Internationaal Monetair Stelsel gewaarborgd kan worden .
Er wordt beweerd dat dit initiatief de onzekerheid juist kan vergroten , maar dit argument lijkt me niet steekhoudend .
Bij de kapitaalbewegingen op zeer korte termijn wordt er juist gegokt op de onzekerheid en op ontwikkelingen tussen valuta of verschillende financiële kortetermijnactiva .
Ik wil verder niet ingaan op de kern van het debat .
Ik denk dat ieder zijn eigen argumenten heeft .
Ik wil echter niet alleen uw aandacht vestigen op paragraaf 9 , maar ook op paragraaf 10 van de resolutie .
Wij hebben een duidelijke tijdslimiet gesteld waarbinnen we een politiek standpunt verwachten , namelijk het moment van de voorbereidingen voor de najaarszitting van het IMF .
Als deze resolutie morgen in de plenaire vergadering wordt aangenomen willen we dus dat de Commissie en de Raad het Parlement komen vertellen welke standpunten ze op die najaarszitting zullen verdedigen .
Mevrouw de Voorzitter , waarde collega ' s , het doet mijn fractie bijzonder veel genoegen dat er vandaag over een dergelijk vraagstuk gedebatteerd wordt .
Wij hebben er immers met collega ' s van andere fracties alles aan gedaan om dit debat op de agenda te krijgen .
Wij volgen natuurlijk niet allen dezelfde benadering en ik denk dat dit uit ons debat en de aanvankelijk gepresenteerde ontwerpresoluties ook blijkt .
Wij zijn echter verheugd over de vorderingen die met deze ontwerpresolutie zijn geboekt .
De Commissie wordt er immers in verzocht binnen zes maanden een verslag te presenteren .
Wij denken dat het Europees Parlement met dit initiatief ook een , zij het bescheiden , rol kan spelen in dit vraagstuk .
Het spreekt uiteraard voor zich dat als paragraaf 9 wordt geschrapt , deze resolutie aan waarde inboet .
In ons debat gaat het om een zeer belangrijke en volstrekt legitieme vraag die steeds meer burgers zich stellen : welke positie kennen we toe aan de mens in de economie , en welke aan de financiële wereld ?
Iedere dag wordt in de wereld 1800 miljard dollar op de wisselmarkten verhandeld , wat overeenkomt met een kwart van de jaarlijkse wereldwijde handel in goederen en diensten .
Doordat het geldwezen nu de toon aangeeft , zijn de eisen met betrekking tot de rentabiliteit toegenomen en worden de werkwijzen in deze sector steeds harder .
Het aantal fusies , acquisities en bedrijfsherstructureringen neemt toe .
De enorme hoeveelheden geld die op de financiële markten omgaan , blijven groeien .
De werkloosheid en de druk op de werknemers in de gehele wereld nemen toe .
De afzetmogelijkheden en daadwerkelijke groei worden echter belemmerd .
De economie van veel landen wordt bedreigd door het plotseling toestromen en wegvloeien van speculatief kapitaal .
In Azië , Rusland en Brazilië heeft deze situatie zelfs al geleid tot de ineenstorting van de economie .
Wij verzetten ons tegen deze neoliberale vorm van mondialisering en tegen de dominantie van de financiële markten .
In ons verzoek gaan we daarom uit van een ander wereldbeeld , waarin solidariteit centraal staat in een wereld waarin mensen onderling steeds meer afhankelijk van elkaar zijn .
Niemand kan ontkennen dat we de beschaving een dienst kunnen bewijzen door een oplossing te vinden voor de bijna één miljard werklozen .
We zullen ons harder dan ooit voor ontwikkelingsvraagstukken moeten inspannen en de toegang tot kennis moeten verbeteren .
Alle ideeën in deze richting , met in het bijzonder de Tobin-heffing , moeten daarom worden onderzocht .
Door middel van deze heffing kan speculatie worden afgeremd zonder dat de echte economische activiteiten daar schade van ondervinden .
Bovendien zorgt de heffing voor extra inkomsten die geïnvesteerd kunnen worden in mensen .
Volgens het UNDP is op dit moment 40 miljard dollar per jaar nodig om de armoede te bestrijden , alle mensen toegang tot drinkwater te bieden en in hun sanitaire behoeften te voorzien .
De Tobin-heffing kan hiertoe een bijdrage leveren .
Er wordt momenteel een wereldwijd debat gevoerd over de vraag of de politiek al dan niet in staat is op economisch gebied haar invloed te doen gelden .
Met behulp van bijvoorbeeld de Tobin-heffing kan men laten zien dat de politiek de democratische terreinen die door internationale financiële actoren zijn ingenomen , wil terugvorderen .
In antwoord op de opmerking van de commissaris die zei dat invoering van de Tobin-heffing de deelname van een minimaal aantal geïndustrialiseerde landen vereist , wil ik opmerken dat mijns inziens dit aantal door de landen van de Europese Unie gevormd kan worden .
Net als Harlem Désir en enkele andere sprekers , denk ik dat de Europese Unie het initiatief voor de heffing moet nemen .
In ieder geval denk ik dat het Europees Parlement er trots op kan zijn dat het de wil van zijn burgers vertolkt om de wereld wat menselijker voor iedereen te maken .
Mevrouw de Voorzitter , ook ik ben ingenomen met dit debat , al had het veel eerder moeten plaatsvinden .
We weten dat in de loop der tijd iedere generatie blindelings een zogenaamde dominante ideologie heeft aangehangen , met andere woorden ze conformeren zich aan hun omgeving en nemen daardoor gevestigde vooroordelen klakkeloos over .
Latere generaties bemerken pas wat voor dramatische gevolgen deze vooroordelen kunnen hebben .
Wij zijn van mening dat de vrijhandel en de permanente zaligverklaring van de mondialisering de huidige dominante ideologie vormt , dat wil zeggen de grootste fout van het eind van onze eeuw is .
Deze ideologie is even gevaarlijk als destijds de ideologie van de dictatuur van het proletariaat die in de wandelgangen van het Kremlin werd bekokstoofd of , nog eerder , de tot dogma verheven zekerheid dat de aarde plat was .
Onze wereld wordt momenteel gedomineerd door één logica - ik zou haast zeggen : één god - namelijk de logica van het werkende geld in plaats van de werkende mens .
Met de handel in goederen en diensten is jaarlijks 36.000 miljard frank gemoeid ; een bedrag dat gelijk is aan slechts vier dagen speculatie .
De financiële luchtbel levert slechts een kleine bijdrage aan de productie-activiteit van mensen .
Het is een proces dat zichzelf versterkt en dat tegen de menselijke natuur indruist , bij zowel rijk als arm .
De armen worden bovendien buiten de meeste besluitvormingsprocessen op deze planeet gehouden .
De besluitvorming is het voorrecht van een uiterst kleine minderheid , die door Jean-Pierre Chevènement onlangs zo treffend " de gemondialiseerde elites " werd genoemd .
Natuurlijk accepteren deze elites geen politiek op hun exercitieveld .
Ze willen iedere democratische controle buiten de deur houden en zijn dus onwettig en onverantwoordelijk bezig .
Maar de volkeren verzetten zich hier tegen , getuige hun reactie op de verschrikkelijke Top van Seattle .
Op deze Top verzamelden zich de leidinggevenden van deze planeet - de Europese Commissie helaas voorop - aan de voeten van wereldleider Clinton in de hoop dat hij ze , in ruil voor hun nederigheid , hun rechtmatige deel zou toekennen .
Ze hadden echter niet gerekend op de reactie van de minder belangrijke individuen en landen , die zich beter dan werd beweerd hadden georganiseerd .
Dit gold met name voor Frankrijk , waarin dankzij het geweldige netwerk ATTAC steeds luider werd gepleit voor het terugdringen van de vrijhandel in het algemeen en het belasten van internationale financiële transacties in het bijzonder .
De invoering van de Tobin-heffing , of van de meer realistisch heffing die door professor Lauré is voorgesteld , blijkt vanuit politiek oogpunt opportuun .
Hoewel het om een kleine heffing gaat , is de symbolische waarde immers groot omdat de politiek weer greep wil krijgen op een terrein dat nu gedomineerd wordt door handelaren die enorme winsten maken , naarmate de landen het laten afweten .
Mevrouw de Voorzitter , hoewel de met de Tobin-belasting nagestreefde doelen ten dele zeer de moeite waard zijn , zal de invoering van deze belasting als eerste in de wereld en uitsluitend in de Europese Unie de doodsteek voor de Europese valutamarkten zijn .
Als de andere belangrijke gebieden van de valutahandel in de wereld buiten de Tobin-belasting blijven , zal de belasting die in Europa wordt geïnd leiden tot een verschuiving van de valutahandel naar die gebieden .
Dit is al enkele keren in dit debat duidelijk gemaakt .
Het is niet voldoende dat alle industrielanden in de wereld mee gaan doen , want dan zou de valutahandel zich verplaatsen naar belastingparadijzen buiten deze industrielanden .
De invoering ervan moet daarom universeel zijn , het volstaat niet dat de landen van de G7 of andere industrielanden meedoen .
Het tegelijkertijd en universeel invoeren van de belasting is daarentegen zo ' n uitermate moeilijke opgave - en ik geloof persoonlijk niet aan resultaten in dit verband ­ dat de droom van de invoering van de Tobin-belasting moet worden begraven .
Het is bovendien zo dat , ook al wordt er internationaal overeenstemming over de invoering bereikt , de kwestie van de verdeling van de belastingopbrengsten blijft bestaan .
De enkele centra van de valutahandel in de wereld zullen er waarschijnlijk niet mee instemmen dat de belastingopbrengsten , bijvoorbeeld met behulp van de VN , voor allerlei goede doelen worden gebruikt , zonder dat voor hen een aanzienlijk deel van de belastinginkomsten overblijft .
Wat betreft de Tobin-belasting als middel om toekomstige valutacrises te voorkomen , moet men beseffen dat de belasting de oorzaken van de overwaardering van valuta ' s niet wegneemt .
Men moet zich dan ook concentreren op het beleid - hierover sprak ook de heer Karas - dat leidt tot de overwaardering van een bepaalde valuta in relatie tot het werkelijke potentieel ervan .
Dit vereist weer regels voor de import en export van kapitaal , anders is een dergelijke concentratie op zulke beleidsvormen niet mogelijk .
Ondanks de ogenschijnlijke goede kanten ervan , is de Tobin-belasting niet probleemloos , ook al wordt er overeenstemming bereikt over de invoering ervan , waarin ik dus niet geloof .
Men moet beseffen dat geld tegenwoordig in de eerste plaats informatie is en dat de wereldeconomie in de toekomst steeds meer zal draaien op kennis en inventiviteit .
Daarom is de ononderbroken stroom van enorme hoeveelheden kapitaal tussen de financiële centra in de wereld niet zuiver en alleen een speculatieve bezigheid die losstaat van de reële economie .
Als met systemen zoals de Tobin-belasting dit feed back ­ mechanisme , dat de gebruiker dus de mogelijkheid geeft keuzes te maken , wordt bemoeilijkt , kan het resultaat zijn dat er foutieve beslissingen worden genomen die door de financiële gevolgen ervan zo duur zijn dat men nooit in staat zal zijn met belasting zoveel geld te vergaren .
Onze fractie is daarom , zoals de heer Karas al terecht zei , tegen de invoering van de Tobin-belasting .
Mevrouw de Voorzitter , ik ben voorstander van een belasting op speculatieve kapitaalbewegingen die valutagrenzen overschrijden .
Het lijkt mij zonneklaar dat wij op dit terrein actie moeten ondernemen .
In de afgelopen dertig jaar is het volume van valutatransacties 83 maal zo groot geworden .
Drie dingen vallen daarbij op .
In de eerste plaats is het totale bedrag aan reserves van alle centrale banken wereldwijd nauwelijks even groot als het bedrag dat in één dag valutahandel omgaat .
In de tweede plaats komt de jaarlijkse handel in goederen en diensten wereldwijd overeen met 3 ½ dag handel op de valutamarkten gerelateerd aan een totaal van 350 dagen .
Dat wil zeggen dat 1 % van de kapitaalbewegingen bestemd is voor goederen en diensten en dat de overige 99 % wordt gebruikt voor speculatieve doeleinden .
Door de omvang , onvoorspelbaarheid en irrationaliteit van de wereldwijde valutamarkten is het steeds moeilijker geworden om de nationale en regionale economieën te controleren .
Met de computergestuurde verkoopprogramma ' s leidt een willekeurige bliep tot een lawine , waaronder overal ter wereld banen , levens en industrieën worden bedolven .
Er is slechts een beperkt aantal argumenten dat tegen een dergelijke belasting spreekt .
Zo zou bijvoorbeeld de efficiëntie van de valutamarkt worden beperkt .
Dit is echter een beetje bizar argument gezien de financiële vraatzucht die ervoor gezorgd heeft dat overal ter wereld banen zijn gesneuveld : in Oost-Azië , in Europa en in Latijns-Amerika .
De heer Chirac heeft de mensen die zich met dit soort praktijken bezighouden , ooit omschreven als het aids-virus van de wereldeconomie .
Wij moeten nodig wat zand in de machine van de valutaspeculanten , effectenmakelaars en optiehandelaren strooien .
Dit kan uiteraard niet slechts in één land gebeuren en ook niet alleen maar binnen het gebied van de eenheidsmunt .
Maar op internationaal niveau en op basis van een wereldwijde samenwerking kan er wel een succesvolle strategie worden ontwikkeld .
Een dergelijk blok zou naar mijn mening gevormd kunnen worden door Europa , Japan en de Verenigde Staten : door de euro , de yen en de dollar .
Ik ben teleurgesteld in de Europese Volkspartij .
Ik had gehoopt dat die fractie de resoluties waarover gestemd wordt , op zijn minst zou lezen .
Ik ben zoals gezegd voorstander van een dergelijke belasting , maar daar gaat de stemming morgen niet over .
Wij stemmen morgen namelijk om de Commissie te vragen de kwestie te bestuderen en te bezien welke stappen en voorwaarden noodzakelijk zijn om een dergelijke belasting in te voeren .
Zo kan ik ook best begrijpen dat de commissaris een dergelijke belasting niet steunt .
Wat ik echter niet kan begrijpen , is dat hij niet de moed heeft gehad de kans aan te grijpen om zijn gelijk te bewijzen door middel van een onderzoek .
Niets is zo inflexibel als een onwrikbaar standpunt .
Volgens een recente enquête van War on Want steunt 47 % van de bevolking in het Verenigd Koninkrijk de invoering van een dergelijke belasting .
In Frankrijk is bijzonder positief op de mogelijke invoering gereageerd , met name omdat aan die invoering de voorwaarde zou worden gekoppeld dat de opbrengsten worden gebruikt om de armoede en schuldenlast in de derde wereld te verminderen .
Deze kwestie kan niet langer worden genegeerd : niet door het Parlement , niet door de Raad en ook niet door de Commissie .
De publieke opinie roept massaal om een beter antwoord dan : " Zoiets is nog nooit eerder gedaan . "
In dit nieuwe millennium vragen wereldwijde problemen om nieuwe , wereldomvattende oplossingen .
Het is noodzakelijk dat er goede argumenten worden gegeven waarom het nu niet zou kunnen , in plaats van waarom het in het verleden nooit is gedaan .
Mevrouw de Voorzitter , mijnheer de commissaris , waarde collega ' s , een politieke compromisresolutie over het nut van een heffing op internationale kapitaalstromen zou een eerste stap betekenen in de noodzakelijke aanpassing van de internationale regels .
Ik wil graag twee of drie dingen opmerken .
Een van de belangrijkste eisen van de betogers in Seattle was nu juist dat er een dergelijke heffing komt , en dat is niet toevallig .
Door deze heffing nu voor te stellen kunnen de rijke Europese landen laten zien dat ze hun egoïstische houding willen veranderen , mijnheer de commissaris .
Iedereen zal het met me eens zijn dat een dergelijke solidariteitsheffing goed is .
De handel ondervindt van deze heffing immers geen nadeel , maar ze biedt ons een goed instrument in de strijd tegen de speculatie en alle negatieve gevolgen daarvan , waarde collega ' s van rechts .
De heffing vormt het symbool van de noodzakelijke solidariteit met de landen van het Zuiden , zoals met name de Afrikaanse en Caraïbische landen en de landen in de Stille Oceaan .
Ook deze landen hebben dit vraagstuk tijdens de Conferentie van Seattle uitgebreid onder de aandacht gebracht .
De heffing zal haar doel ruimschoots bereiken als de hoeveelheid geld die ze oplevert een herverdeling van de rijkdom mogelijk maakt , dat wil zeggen ter beschikking van de allerarmste landen wordt gesteld .
We kunnen met behulp van deze heffing dus de regels voor de handel rechtvaardiger maken en ons tegelijkertijd meer solidair opstellen ten aanzien van de volkeren van het zuidelijk halfrond .
Mevrouw de Voorzitter , we kunnen hier niet eeuwig het bedrag blijven herhalen dat veel van mijn voorgangers genoemd hebben , zonder ook eens te zeggen , mijnheer de commissaris , dat 80 % van deze gigantische dagelijkse deviezenomzet een beleggingsduur heeft van niet meer dan acht dagen .
Het kan toch niet blijven duren dat investeren en het scheppen van banen minder lucratief zijn dan kortetermijntransacties op de valuta- en aandelenmarkt ?
Het kan toch niet blijven duren dat wij ons de mogelijkheden tot politiek handelen uit handen laten slaan ?
Het kan toch niet blijven duren dat inkomsten uit niet-economische activiteit alsmaar sneller stijgen ?
Sinds Tobin zijn ideeën heeft ontwikkeld , is het aandeel van winst uit financieel vermogen in het inkomen van de Duitse samenleving gestegen van 7,6 % tot bijna het dubbele .
Het kan toch niet blijven duren dat de armste landen ter wereld het meest te lijden hebben onder de koersschommelingen als gevolg van deze speculatieve bewegingen ?
Ik geloof ook niet dat een heffing onuitvoerbaar is .
Waarom kan er geen akkoord worden gesloten tussen de landen van de G7 , de overige lidstaten van de Unie , China , Singapore en Zwitserland over het invoeren van een Tobin-heffing ?
Ze zouden toch alle moeten inzien dat hun economisch belang hiermee gediend is ?
Waarom zou het niet uitvoerbaar zijn - en dit valt te differentiëren - al die currency swaps , al die zogenaamde kastransacties , deviezentermijntransacties en opties aan deze heffing te onderwerpen ?
Waarom zou het niet uitvoerbaar zijn de hoogte van deze heffing zodanig vast te stellen dat de economisch noodzakelijke langetermijnbeleggingen niet in gevaar komen , maar dat speculatieve beleggingen en kortetermijntransacties nu eindelijk eens onaantrekkelijk worden ?
Er zullen zeker veel problemen opduiken , maar het enige grote probleem dat ik zie , is tot nu toe het gebrek aan politieke wil en de ook hier weer gebleken trend dat de verantwoordelijkheid op anderen wordt afgewenteld .
Mevrouw de Voorzitter , wij vragen helemaal niet om nog meer bureaucratie , zoals de heer Karas zojuist beweerde .
Wij vragen om oplossingen .
Uiteraard moeten kapitaalmarkten transparant zijn ; dat is ook de achterliggende gedachte .
Dankzij de Tobin-taks komt er wat licht in een zeer duistere kwestie .
" Hoe dichter we in de buurt van een liberalisering van de handel komen , des te meer regels zijn er nodig " , aldus commissaris Lamy tijdens de Millenniumronde in Seattle .
Hij gaf ook toe dat het gezamenlijk effect van de interne markt en de gemeenschappelijke munteenheid die zo kenmerkend zijn voor het opbouwproces van de Europese Unie , grotendeels gebaseerd is op een enorme hoeveelheid nieuwe regelgeving .
Tegenwoordig is financiering absoluut niet meer aan grenzen gebonden en eenvoudig in andere landen te regelen .
Dat betekent dat we ook op dit terrein dezelfde strikte regelgeving moeten gaan hanteren , zeker ook gezien de enorme bedragen die elke dag met speculatieve transacties gemoeid zijn .
De burgers van deze wereld kunnen zich het huidige speculatieniveau niet langer meer veroorloven .
Als we niets doen , plegen we economische zelfmoord .
Mevrouw de Voorzitter , mijnheer de commissaris , waarde collega ' s , vaak wordt gezegd dat Europa financiële stabiliteit heeft verworven .
Dat klopt , mits wij ons beperken tot de overheidssector .
Als wij namelijk ook de particuliere sector erbij betrekken , stellen wij vast dat niet alleen die beroemde financial stability in geen velden of wegen te bekennen is , maar wij hoogstwaarschijnlijk op een vulkaan zitten die elk moment tot uitbarsting kan komen .
De particuliere sector zit tot over zijn oren in de schuld .
De waarde van de effecten is dik opgeblazen .
De twee belangrijkste indicatoren voor financiële stabiliteit zitten al geruime tijd in de rode zone , zoals ook onweerlegbaar tot uiting komt in het verslag van de Commissie over de economische situatie in Europa .
Het feit dat het publiek nog steeds niet op de vlucht is geslagen voor dergelijke prijzen en doorgaat met investeren , kan alleen maar verklaard worden met zijn superoptimistische winstverwachtingen .
De speculatieve activiteiten gaan alle perken te buiten en voeden op hun beurt de winsten .
Op een gegeven ogenblik zal echter blijken dat deze winsten zeepbellen zijn .
Dan zal het overdreven optimisme omslaan in teleurstelling , in angst , hetgeen dan op zijn beurt een beurscrisis of eventueel zelfs economische crisis zal veroorzaken .
Dit gevaar kunnen wij niet ontlopen .
Wij moeten dit onder ogen zien en het hoofd bieden , hoe moeilijk dit ook moge lijken .
De moderne economische wetenschap heeft ons met het voorstel van Tobin een uitstekend instrument aan de hand gedaan .
Wij kunnen dit samen met andere instrumenten gebruiken , mits wij daartoe de politieke wil hebben en daar een begin mee willen maken .
Juist daaraan ontbreekt het ons echter , mijnheer de commissaris .
Wij hebben niet de politieke wil om een begin te maken met de bestrijding van speculatie .
Men valt in zwijm voor de marktkrachten , men aanbidt deze fatalistisch , zoals de liberalen doen - helaas heeft de heer Gasòliba I Böhm nu de zaal verlaten - maar als onze democratie nog lang in het teken daarvan blijft staan , zullen wij regelrecht op de afgrond afstevenen .
Mevrouw de Voorzitter , geachte heer Bolkestein , het is niet te geloven met wat voor onkunde hier gediscussieerd wordt .
We hebben een Griekse collega nodig om ons uit te leggen wat de Tobin-heffing nu eigenlijk precies inhoudt .
U wijst deze heffing vierkant af , omdat u er niets van begrepen heeft .
Dat rechts tegen belastingen is , is zo duidelijk als wat , alleen had rechts nooit al die miljoenen dan wel miljarden naar Zwitserland mogen overhevelen .
Dat is duidelijk .
Nu roep ik u heel bewust op een bijdrage te leveren om de financiële speculatie een halt toe te roepen , om nu eindelijk eens langetermijnprojecten met langetermijnkapitaal te ondersteunen .
In Zuidoost-Azië is dat nooit gebeurd , in Europa is dat nooit gebeurd , en dat collega Karas uit Oostenrijk er niet meer is , kan ik ook begrijpen , gezien zijn financiële handel en wandel .
Het is allemaal dezelfde zwijnenstal .
Er moet een Tobin-heffing komen , zodat we een belastinginstrument hebben om te kunnen ingrijpen .
Mevrouw de Voorzitter , ik ben pisnijdig over het politieke onbenul van deze Commissie , van de heer Bolkestein met andere woorden !
Met zo ' n standpunt over de Tobin-heffing zou hij zich eens moeten afvragen wat hij hier eigenlijk komt doen .
Mevrouw de Voorzitter , ook ik heb dit debat gedeeltelijk als verbijsterend ervaren .
Het is wellicht ook geen toeval dat er niemand van de conservatieven meer aanwezig is , want wat hier vandaag over de marktvrijheid verkondigd is , heeft niets meer met de grootse principes van de sociale markteconomie te maken , die ons hier in West-Europa zoveel welvaart heeft gebracht in de afgelopen decennia .
Als wij op deze weg verder gaan - en dat is de ideologie - , als wij de geldmarkten als heilig en onaantastbaar beschouwen , en iedere ingreep in het functioneren van deze markten zelfs bestempelen als een daad tegen de vooruitgang en tegen de economische groei , dan hebben we het goed mis , en dan kunnen de problemen gevaarlijke proporties aannemen .
De bezitters van geldvermogens vergaren momenteel ongehoorde massa ' s nieuw kapitaal , en dat kapitaal gaat op zijn beurt opnieuw op zoek naar gunstige beleggingen .
We hebben hier te maken met een asset inflation , een vermogensinflatie van wereldformaat .
Op die manier ontstaan op de geldmarkten voortdurend speculatieve zeepbellen , die een toenemende economische labiliteit veroorzaken , die op haar beurt de economie als geheel in gevaar brengt .
Het zijn vooral de middenstand en vele werknemers die daar het slachtoffer van worden .
Die kunnen we tegemoetkomen , daar is iets aan te doen .
Daarvoor zouden er op zijn minst eindelijk eens fatsoenlijke studies moeten worden uitgevoerd , niet alleen door de Commissie , maar ook door gerenommeerde economische instituten uit heel Europa .
Ook dat is haalbaar .
En laten we in onze argumenten alstublieft niet steeds de bok tot tuinman maken .
Dat de Tobin-heffing technisch niet uitvoerbaar zou zijn , klopt niet .
In deze tijd van computers is zoiets mogelijk .
En dat belastingparadijzen vaak niet veel anders zijn dan de harde schijven van grote Europese banken , mogen we ook niet negeren .
Samengevat : we mogen niet toestaan dat reëel kapitaal en financieel kapitaal zover uit elkaar groeien , want anders stevenen we op toestanden af die we in de afgelopen eeuw op dit continent meer dan eens hebben meegemaakt , en die tot vreselijke catastrofes hebben geleid .
Mevrouw de Voorzitter , waarde collega ' s , laten wij financiële speculatie belasten , zij produceert namelijk niets nieuws .
De belasting zal dan gericht zijn op de juiste doelen : de speculanten .
Wie verdedigt nu deze speculanten terwijl verpleegkundigen en leraren torenhoge belastingen betalen ?
Artikel 73c van het Verdrag betreffende de Europese Unie biedt de mogelijkheid tot het belasten van transacties .
De tegenstanders van valutabelasting steunen de centra voor belastingontduiking , de belastingparadijzen , waarvan er in totaal 62 zijn .
De Unie moet een belastingverdrag opstellen waaraan ongeacht welke landen meteen deel kunnen nemen .
Een lage Tobin-belasting zal niet tot grote problemen op het stuk van belastingontduiking leiden .
Het houdt geen steek te beweren dat zo ' n belasting er niet kan komen , als niet iedereen meedoet .
Ook de Europese Unie werd met slechts enkele landen opgericht en u kunt zien hoe wij er nu voorstaan .
In werkelijkheid is het grootste probleem politiek van aard , wij willen kapitaal niet belasten , maar de persoonlijke belasting verhogen .
Deze belasting zou uiteindelijk het mondiale , ondemocratische systeem van de financiële macht politiseren .
Wij moeten , waarde collega ' s , de speculantenelite in de wereld uitdagen , want die heeft nu het alleenrecht om buiten de belastingstelsels om de wereldeconomie te dirigeren .
Mevrouw de Voorzitter , mag ik om te beginnen alle sprekers en natuurlijk allereerst de heer Désir hartelijk danken voor het feit dat dit debat vanavond plaatsheeft .
Hoe men ook moge denken over het onderwerp van gesprek , duidelijk is dat het een belangrijk onderwerp is .
Vandaar dat het ook al jaren lang de ronde doet en het stemt tot voldoening dat de Commissie vanavond in staat wordt gesteld om daar een antwoord op te geven .
Ik zou willen beginnen met twee opmerkingen naar voren te halen die geplaatst zijn door het lid van uw Parlement , de heer Gasòliba .
Hij heeft gezegd dat globalisering een positief verschijnsel is en ik deel zijn mening .
Ik geloof dat de globalisering ertoe heeft bijgedragen dat veel landen die tot nog toe terzijde van de wereldhandelsstromen stonden , daar nu aan deel nemen , zijn opgenomen in het wereldhandelssysteem en bij mijn weten is nog nooit één land slechter geworden van internationale handel .
Met andere woorden , ik beschouw , zoals ook werd opgemerkt door de heer Gasòliba , de globalisering als positief en ben van mening dat zij heeft bijgedragen tot een nieuwe internationale arbeidsverdeling die door velen vele jarenlang is nagestreefd .
Een tweede opmerking van de heer Gasòliba was dat er op dit ogenblik geen bewijs voorhanden is dat de Tobin-taks de wisselkoersen zou stabiliseren .
Ik geloof dat hij daarin gelijk heeft .
Ook mij is geen reden bekend waarom een belasting op de wisselkoerstransacties zou leiden tot een stabilisering daarvan .
Ik ben van mening dat dit twee belangrijke opmerkingen zijn , vandaar dat ik ze hier herhaal .
Mag ik verder , mevrouw de Voorzitter , opmerken dat niemand van de sprekers vanavond een verband heeft gelegd tussen enerzijds de Tobin-taks en anderzijds het functioneren van de Europese Unie .
Wij zijn toch allen bekend met het Verdrag van Rome .
Wij weten toch dat één van de vier vrijheden is de vrijheid van kapitaalverkeer .
Mevrouw de Voorzitter , ik kan uw Parlement ervan overtuigen dat mijn dagelijkse werk onder andere daarin bestaat dat ik probeer met mijn diensten en met mijn collega ' s de financiële markten in Europa geheel te integreren , zodat het financiële verkeer zo makkelijk en zo soepel mogelijk verloopt .
Met andere woorden , ik ben uit hoofde van mijn functie een tegenstander van alle maatregelen die het internationale financiële verkeer zouden bemoeilijken .
Dan kunt u toch moeilijk van deze commissaris verwachten dat hij zou instemmen met een belasting die dan juist een belemmering zou zijn van het internationale economische verkeer .
Nogmaals , naar mijn mening staat de Tobin-taks op gespannen voet met het Verdrag van Rome en dat is een belangrijk theoretisch bezwaar dat door geen van de sprekers vanavond is behandeld .
Mevrouw de Voorzitter , na deze , mijns inziens toch behoorlijk fundamentele opmerkingen zijn er praktische bezwaren tegen de Tobin-taks en zij zijn onder andere door de heer Karas maar ook door andere sprekers naar voren gehaald .
Er is opgemerkt , helaas moet ik zeggen , dat de Europese Unie er intern niet in is geslaagd om te komen tot overeenstemming over bepaalde belastingmaatregelen .
Dat geeft aan hoe moeilijk deze dossiers zijn .
Als wij intern al niet tot overeenstemming hebben kunnen komen , zullen wij dan in staat zijn om de andere handelspartners ervan te overtuigen ?
Ik denk dat dat bezwaarlijk zal zijn .
Mevrouw de Voorzitter , de heer Jonckheer heeft gezegd dat dit één van de maatregelen zou kunnen zijn ter stabilisatie van de financiële markten .
Maar mij dunkt dat wij hier te maken hebben met een symptoom en dat wij moeten kijken naar de oorzaken , dat het beter is om de oorzaken te bestrijden dan om te proberen die symptomen aan te pakken waar dat waarschijnlijk niet mogelijk is en , zoals gezegd , waar het vrij zeker op gespannen voet staat met het Verdrag van Rome .
Om die oorzaken weg te nemen , moet men kijken naar wat er in de landen in kwestie gebeurt .
Is het wel zo dat die landen kunnen bogen op wat men in het Engels noemt : good governance .
Is het zo dat er lage inflatie is en een lage rente ?
Dat de markten voor productiefactoren , waaronder de arbeidsmarkt , soepel functioneren ?
Dat is niet altijd het geval .
Dus willen wij kijken naar de oorzaken van de wisselkoersinstabiliteit , dan moeten wij oog hebben voor de elementen van good governance en daar onze eerste aandacht op richten .
Daarnaast , en ook dat is al gezegd , door bijvoorbeeld de heer Gasòliba I Böhm , maar ook door anderen , is meer toezicht nodig .
Meer toezicht nationaal , toezicht van nationale regeringen op nationale banken en internationaal , bijvoorbeeld door middel van het IMF .
Dus ik geloof dat wij de oorzaken het beste kunnen aanpakken door aan de ene kant ervoor te zorgen dat in de landen die het aangaat , good governance in ere wordt gehouden en aan de andere kant dat er meer toezicht nationaal en internationaal is om deze ontsporingen te voorkomen .
Door verschillende leden van uw Parlement , mevrouw de Voorzitter , wordt gezegd dat er toch meer geld beschikbaar zou moeten komen voor grote projecten .
De heer Kreissl-Dörfler heeft bijvoorbeeld gesproken in het Engels over long term financing for long term projects - dat is een voor de hand liggende vraag .
Mijn antwoord daarop is dat in de eerste plaats landen datgene zouden moeten doen wat zij beloofd hebben te doen , namelijk 0,7 procent van hun Bruto Nationaal Product beschikbaar stellen voor ontwikkelingshulp en -samenwerking , zodat veel meer geld dan nu beschikbaar komt voor dergelijke long term-projecten via de weg die daarvoor bestemd is , namelijk de bijdragen aan de ontwikkelingssamenwerking en niet via een kunstmatige en waarschijnlijke schadelijke weg , namelijk de Tobin-taks .
Mevrouw de Voorzitter , ik zou het graag hierbij willen laten .
Wat betreft de resolutie waarvan ik een ontwerp heb gezien , de Commissie wacht de stemming af en zal aan de hand daarvan haar standpunt bepalen en ik dank u voor de gelegenheid om deel te nemen aan dit debat .
Ik heb vier ontwerpresoluties ontvangen overeenkomstig artikel 40 , lid 5 van het Reglement .
Mevrouw de Voorzitter , helaas heb ik het Frans niet zo goed in de vingers als u .
Maar het zou mij genoegen doen als de heer Bolkestein nog even zou willen luisteren , wat hij op dit moment geloof ik niet kan , omdat hij met mevrouw Randzio-Plath staat te praten .
Kunt u hem erop attent maken dat ik hem nog iets te zeggen heb ?
Monsieur Bolkestein , ik wil u nog iets zeggen !
Helaas beheers ik het Nederlands niet zo volmaakt als u .
Maar ik zou u heel graag nog iets willen zeggen .
Het feit dat wij voor de Tobin-heffing zijn , is niet bedoeld om de Commissie te ergeren .
Wij willen onderzoeken in hoeverre er een Tobin tax kan worden ingevoerd .
Deze heffing zal maar een van de vele instrumenten zijn .
Wij hopen dat u in dat opzicht aan onze kant staat .
Politiek gezien heb ik het altijd moeilijk met mensen die zeggen : dat hebben we niet nodig , dat willen we niet , dat kunnen we niet .
Het is niet aan u om dat uit te maken , maar aan ons .
Dit heeft ook iets met het ontwakende zelfbewustzijn van dit Parlement te maken .
Daarover zou ik graag eens met u een boom willen opzetten , niet meer en niet minder .
Maar alle andere uitweidingen kunnen we ons besparen .
Ik respecteer u als een commissaris die zijn werk serieus opvat .
Weest u dan ook zo goed ons te respecteren als volksvertegenwoordigers die hun werk serieus opvatten .
Daar hoort ook het debat over de Tobin-heffing bij .
Mevrouw de Voorzitter , volgens mij bent u bij het oplezen van de ingediende resoluties zojuist vergeten de gezamenlijke ontwerpcompromisresolutie te noemen die door de PSE-Fractie , de liberale fractie , de GUE / NGL-Fractie , de groenen , mevrouw Kuntz en de heer Coûteaux is ingediend .
Waarde collega , ik neem nota van uw verklaring en van het bestaan van deze gezamenlijke resolutie .
Als de diensten van het voorzitterschap bevestigen dat deze resolutie op juiste wijze is ingediend , zal ze uiteraard in overweging worden genomen .
Het debat is gesloten .
De stemming vindt morgen om 12.00 uur plaats .
( De vergadering wordt om 20.14 uur gesloten )

 
In memoriam Gisteren is overleden de heer Bettino Craxi , gewezen lid van het Europees Parlement , te Hammamet in Tunesië .
Bettino Craxi was lid van dit Parlement van 17 juli 1979 tot 20 augustus 1983 en van 25 juli 1989 tot 30 april 1992 .
De heer Craxi was eveneens fungerend voorzitter van de Raad in zijn hoedanigheid van premier van de Republiek Italië , een functie die hij vervulde van 4 augustus 1984 tot zijn ontslag op 3 maart 1987 .
Mag ik u vragen te zijner nagedachtenis een minuut stilte in acht te nemen .
( Het Parlement neemt een minuut stilte in acht )
 
Goedkeuring van de notulen van de vorige vergadering De notulen van de vergadering van gisteren zijn rondgedeeld .
Geen bezwaren ?
( De notulen worden goedgekeurd ) Ik vertrouw erop dat de Voorzitter dit verzoek zal inwilligen .
Mijnheer Stevenson , ik zal de Voorzitter verzoeken deze brief te zenden .
Dat lijkt mij duidelijk .
Mijnheer de Voorzitter , als voorzitter van de Commissie visserij en dus namens alle collega ' s van deze commissie schaar ik mij achter het verzoek dat onze collega uit Schotland , de heer Stevenson , zojuist gedaan heeft .
Ik zou hieraan willen toevoegen dat zich kort geleden helaas ook een ongeluk heeft voorgedaan met een vissersboot uit Galicië , de Ros Alcedo , met een bemanning uit Galicië en Portugal .
Dit schip is in de wateren van de Gran Sol in brand gevlogen .
Helaas komt dit soort ongelukken vaker voor dan ons lief is , en daarom heeft onze commissie verzocht een initiatiefverslag te mogen opstellen over de oorzaken van de hoge kans op ongevallen en de grote risico ' s die het beroep van visser met zich meebrengt .
Naar ik hoop krijgen we het groene licht voor dit verslag want het is duidelijk dat deze zwaar op de proef gestelde beroepsgroep de steun van deze Vergadering en ons aller steun hard nodig heeft .
Dank u , mijnheer Varela .
 
Resultaten van de meerjarige oriëntatieprogramma ' s voor de vissersvloot Aan de orde is het verslag ( A5- 0096 / 1999 ) van de heer Cunha , namens de Commissie visserij , over het jaarlijks verslag van de Commissie aan de Raad en het Europees Parlement over de resultaten van de meerjarige oriëntatieprogramma ' s voor de vissersvloot aan het einde van 1997 ( COM ( 1999 ) 175-C5-0109 / 1999 - 1999 / 2112 ( COS ) ) .
Daarover heeft de heer Hudghton het woord gevraagd .
Ik hoop dat de leden mijn sterke belangstelling voor deze zaak begrijpen .
Ik verzoek op grond van artikel 144 terugverwijzing van het verslag van de heer Cunha naar de commissie .
Dit voorstel wordt gesteund door de Verts / ALE-Fractie .
Afgelopen maandag heeft mijn collega de heer MacCormick vraagtekens gezet bij de ontvankelijkheid van een deel van paragaaf 6 van het verslag van de heer Cunha , en dit heeft te maken met zwaarwegende punten die ook vandaag waarschijnlijk weer aan de orde zullen komen .
Maar alvorens op dit punt in te gaan , geloof ik dat er ook belangrijke politieke en praktische kwesties zijn met betrekking tot paragaaf 6 en de daarin genoemde voorstellen .
Het zou in ons aller belang zijn om te proberen tot overeenstemming in deze zaak te komen .
Het zou dan ook goed zijn dat de Commissie visserij hierover verder kan beraadslagen en dat de commissie juridische zaken een advies over deze kwestie kan uitbrengen .
Gezien de twijfels en onduidelijkheid over paragraaf 6 zou terugverwijzing de mogelijkheid bieden voor verder overleg zowel met de visserijbranche als met onze deskundigen binnen de Commissie en daarbuiten .
Ik verzoek om stemming over het verzoek tot terugverwijzing naar de commissie , zodat het onderwerp te zijner tijd en na verdere beraadslagingen opnieuw in het Parlement kan worden behandeld .
Mocht er tot een stemming besloten worden , wil ik verzoeken om een hoofdelijke stemming te houden .
Mijnheer Hudghton , u doet inderdaad een formeel verzoek tot terugverwijzing naar de Commissie visserij op grond van artikel 144 van het Reglement .
Wij kennen allemaal de regels die daarbij gelden .
Bij zo ' n verzoek kan het woord worden gevoerd door één voorstander en één tegenstander en indien nodig door de rapporteur of de voorzitter van de commissie .
Is er een voorstander van het zojuist gedane verzoek ?
Mijnheer de Voorzitter , zoals de heer Hudghton al zei en zoals de leden zich zullen herinneren , heb ik in de vergadering van maandag gezegd dat ik meende dat één element in dit verslag niet-ontvankelijk is omdat het geen rechtsgrondslag heeft .
Dit is wel een beetje een paardenmiddel , en ik zou er niet gelukkig mee zijn als wij dit zouden moeten gebruiken terwijl wij een eenvoudiger methode tot onze beschikking hebben om de kwestie te heroverwegen voor zij uiteindelijk terugkomt in het Parlement .
Het is een heel belangrijk punt .
Zoals ik het opvat , en vele van mijn collega ' s met mij , stelt paragraaf 6 van het verslag-Cunha in feite voor om het beginsel van de relatieve stabiliteit te ondermijnen , een beginsel dat sinds 1983 in feite de basis is geweest van het gemeenschappelijk visserijbeleid .
Dat heeft commissaris Fischler tijdens zijn hoorzitting hier in het Parlement ook bevestigd .
Door een systeem van kortingen op vangstquota in te voeren zou dit beginsel ernstig ondermijnd worden en dit is wat paragraaf 6 in feite voorstelt .
Dit punt zou moeten worden terugverwezen en besproken in de commissie , zowel in de Commissie visserij als in de commissie juridische zaken .
Mag ik u daarom vragen het voorstel van de heer Hudghton te steunen .
Mijnheer de Voorzitter , ik ben tegen het verzoek dat zojuist gedaan is .
In de eerste plaats omdat het verslag-Cunha met een meerderheid is goedgekeurd in de Commissie visserij .
En niet alleen daarom .
In het onderhavige verslag wordt uitgegaan van de gedachte waardoor dit Parlement zich in de verschillende verslagen over de beoordeling van de meerjarige oriëntatieprogramma ' s steeds heeft laten leiden .
Om in te gaan op de concrete opmerking van de heer MacCormick over de vraag of paragraaf 6 al dan niet een inbreuk vormt op het beginsel van relatieve stabiliteit , kan ik zeggen dat paragraaf 6 het beginsel van relatieve stabiliteit op geen enkele wijze bedreigt .
In paragraaf 6 wordt alleen maar voorgesteld de quota ' s te korten als mogelijke sanctie voor degenen die de meerjarige oriëntatieprogramma ' s niet naleven , dat wil zeggen degenen die de meeste schade toebrengen aan de visbestanden .
Er is dus geen sprake van een definitieve korting noch van een overheveling van quota ' s van sommige lidstaten naar andere .
Kortom , het beginsel van relatieve stabiliteit blijft gehandhaafd , evenals - want dat is waar sommigen zich bezorgd om maken - de verdeelsleutels van het beginsel van relatieve stabiliteit .
Ik kan u dus zeggen dat er niet de minste reden is om te vrezen dat dit beginsel , het heilige beginsel van het gemeenschappelijk visserijbeleid , zou worden aangetast .
Er wordt alleen maar voorgesteld serieuze sancties in te stellen - en omdat die een nogal gevoelige plek raken , wordt door sommigen een klaagzang aangeheven - die ervoor zullen kunnen zorgen dat de bestanden daadwerkelijk worden beschermd .
Ik wil enkel zeggen dat het beginsel van relatieve stabiliteit hier niet ter discussie gesteld wordt , om de eenvoudige reden dat geen quota worden overgedragen tussen de lidstaten .
Het gaat hier om een tijdelijke opschorting van quota teneinde de lidstaten te verplichten de doelstellingen van de MOP ' s na te leven .
Dat wordt nog duidelijker als amendement 3 van de heer Ford wordt aangenomen , en ik stel als rapporteur dan ook voor dat u voor dit amendement stemt .
Ten tweede wil ik zeggen dat ik de Europese Unie er met paragraaf 6 van mijn verslag op wil wijzen dat zij voor een doeltreffend sanctiesysteem moet zorgen .
Als wij er niet in slagen straffen vast te stellen die de lidstaten dwingen de doelstellingen van de MOP ' s te halen , zullen de MOP ' s immers niet alleen zinloos zijn , maar zullen zij , hetgeen nog veel erger is , leiden tot discriminatie tussen lidstaten die zich wel aan de MOP ' s houden en hun vloot inkrimpen , en lidstaten die dat niet doen , maar toch niet bestraft worden .
Wij gaan nu over tot stemming over het verzoek om terugverwijzing naar de Commissie visserij .
Het is een hoofdelijke stemming .
( Het verzoek is verworpen ) Het punt blijft gewoon op de agenda staan .
Het woord is aan de heer MacCormick .
Mijnheer de Voorzitter , in artikel 143 , lid 1 , staat : " Bij opening van de beraadslaging over een bepaald agendapunt kan worden voorgesteld in het geheel niet te beraadslagen wegens niet-ontvankelijkheid van het betrokken onderwerp ( prealabele kwestie ) .
Dit voorstel wordt onmiddellijk in stemming gebracht . "
Ik stel voor dit agendapunt niet-ontvankelijk te verklaren en ik verzoek u dit voorstel onmiddellijk in stemming te brengen .
Ik ben absoluut niet overtuigd door de argumenten die ik heb gehoord .
Mijnheer MacCormick , ook hier geldt de regel dat er een voorstander en een tegenstander het woord hierover kan voeren .
Wie is vóór dit ordevoorstel om overeenkomstig artikel 143 van het Reglement niet te beraadslagen over dit agendapunt wegens niet-ontvankelijkheid .
Mijnheer de Voorzitter , ik steun het voorstel van mijn collega betreffende de niet-ontvankelijkheid van harte , dat wil zeggen de niet-ontvankelijkheid van paragraaf 6 van het verslag .
Er is voldoende twijfel over de wettigheid van het voorstel met betrekking tot automatische quotaverlagingen om te verklaren dat paragraaf 6 - dus niet de rest van het verslag - niet-ontvankelijk is .
Mijnheer de Voorzitter , het verbaast me dat sommige afgevaardigden opnieuw de aanval inzetten met hetzelfde argument dat ze al eerder gebruikt hebben , want bij het vorige ordevoorstel ging het ook om de ontvankelijkheid van paragraaf 6 .
Volgens mij heeft een grote meerderheid van de afgevaardigden hier duidelijk laten merken dat wij deze paragraaf ondersteunen , en daarover hebben we reeds gestemd .
Als u wilt , herhaal ik dezelfde argumenten .
Paragraaf 6 is niet in tegenspraak met het beginsel van relatieve stabiliteit omdat dit beginsel en de verdeelsleutels geëerbiedigd worden .
De spreker die voor mij het woord heeft gevoerd zegt dat er twijfels bestaan .
Om te zeggen dat paragraaf 6 moet worden geschrapt , moet je zeker zijn van je zaak .
Als hij twijfels heeft , moet hij die eerst maar eens uit de wereld helpen .
Ikzelf koester geen enkele twijfel , mijnheer de Voorzitter , en deze Vergadering heeft aangegeven dat zij er net zo over denkt .
Mijnheer de Voorzitter , naar aanleiding van hetgeen hier gezegd is , vraag ik uw aandacht voor een ander voorstel van orde betreffende de naleving van het Reglement .
We hebben al over de inhoudelijke kant van deze kwestie gestemd .
We hebben gestemd over de vraag of een van de beginselen in paragraaf 6 ontvankelijk was of niet .
Een grote meerderheid heeft het voorstel tot terugverwijzing naar de commissie verworpen , en stond dus op het standpunt dat deze paragraaf wel ontvankelijk was .
Het gaat niet aan deze vraag nu nogmaals in stemming te brengen met als loos argument dat nu artikel 143 moet worden toegepast , daar hiervoor immers dezelfde reden van niet-ontvankelijkheid wordt aangevoerd .
Ik kan u zeggen dat de niet-ontvankelijkheid waarvan sprake is in artikel 143 betrekking heeft op redenen van formele aard : omdat het punt niet op de agenda stond , of omdat er taalversies ontbraken , enzovoorts , maar niet op inhoudelijke aspecten , nog minder als hierover reeds beraadslaagd en gestemd is .
Het is onaanvaardbaar als er nu op grond van een ander artikel weer een nieuwe motie van orde wordt gedaan als de Vergadering zich reeds over de inhoudelijke kant van de zaak heeft uitgesproken , en als zij bepaald heeft dat er niet naar de commissie wordt terugverwezen .
Het heeft dus geen zin nog langer op spitsvondige wijze obstructie te plegen , en ik vind dat deze kwestie nu definitief moet worden opgelost , in overeenstemming met de oplossing waarvoor een meerderheid in de Vergadering zich heeft uitgesproken .
Mijnheer de Voorzitter , ik wil niet voor of tegen pleiten , ik wil alleen maar zeggen dat dit een klucht is .
Ik verzoek u het Reglement aandachtig te lezen , want wij hebben al gestemd over wat onze collega vraagt .
Het is een heel ernstige zaak dat wij hier nogmaals over stemmen overeenkomstig artikel 143 .
Dit is een onaanvaardbare farce !
Het spijt mij , mijnheer Barón Crespo .
Ik kan mij uw gevoelens voorstellen .
Toch is dat niet helemaal juist .
Daarnet is er gestemd overeenkomstig artikel 144 , dat is de terugverwijzing naar een commissie .
Die stemming hebben wij gehad en de terugverwijzing is afgewezen .
Het blijft dus op de agenda staan .
Vervolgens , en dat kan u mij niet verwijten , is er een ander ordevoorstel gedaan , namelijk om het agendapunt en het verslag niet-ontvankelijk te verklaren .
Dat is een ander artikel , artikel 143 van het Reglement .
( Het ordevoorstel is verworpen ) Mijnheer de Voorzitter , geachte collega ' s , uit het verslag van de Commissie over het eerste jaar van de tenuitvoerlegging van het vierde meerjarige oriëntatieprogramma voor de visserij , MOP IV , blijkt dat de brutotonnage van de communautaire vloot met 2 % en het motorvermogen met 3 % gedaald is .
Op 1 januari 1998 zat de communautaire vloot dan ook al ongeveer 16 % onder de einddoelstellingen van MOP IV inzake vermogen en 7 % inzake brutotonnage .
Wij dienen evenwel ernstig voorbehoud te maken bij deze schijnbaar optimistische evaluatie van de doeltreffende werking van de MOP ' s als middel om de omvang van de communautaire vloot aan de beschikbare voorraden aan te passen .
Wij maken in de eerste plaats voorbehoud omdat de doelstellingen van MOP III en MOP IV moeilijk vergeleken kunnen worden , aangezien de criteria voor de meting van schepen en de indeling van de vloot in segmenten gewijzigd werden .
Ons tweede bezwaar is dat nog altijd verschillende criteria gehanteerd worden in de lidstaten , zodat de evaluaties moeilijk vergeleken kunnen worden .
Ik wijs er overigens op dat de Commissie er in haar verslag zelf voor waarschuwt dat de verstrekte gegevens niet echt betrouwbaar zijn .
Ons derde bezwaar tegen deze schijnbaar optimistische evaluatie in het verslag van de Commissie is dat deze doelstellingen in heel ongelijke mate door de lidstaten worden nageleefd .
Twee lidstaten zijn deze doelstellingen niet nagekomen en een andere lidstaat verstrekt op een weinig aanvaardbare wijze informatie .
Er zijn echter ook lidstaten , zoals Portugal , Spanje , Denemarken , Ierland en het Verenigd Koninkrijk , die de einddoelen van MOP IV al gehaald hebben of - zoals Portugal - zelfs al verder gaan .
Dat is ook de reden waarom ik in mijn verslag twee soorten maatregelen voorstel .
Ik pleit in de eerste plaats voor officieel erkende en homogene criteria voor de meting van schepen en de indeling in segmenten van de vloot , zodat de vloot van de verschillende lidstaten voortdurend en exact gecontroleerd kan worden en een vergelijkende evaluatie kan worden gemaakt .
Dit is van essentieel belang voor een doeltreffende werking van de MOP ' s .
Ten tweede moeten wij beschikken over een communautaire regelgeving die een doeltreffend sanctiesysteem vaststelt .
Daarom en enkel daarom stel ik in mijn verslag bij wijze van voorbeeld voor - dat wil ik toch onderstrepen - dat de quota van lidstaten die de doelstellingen niet nakomen worden opgeschort , om hen aldus te dwingen dat wel te doen .
Ik vond het daarom zinvol amendement 13 van de heer Ford te aanvaarden , waarin onderstreept wordt dat deze opschorting tijdelijk is .
Ik benadruk dat hier geen sprake is van overdracht van quota tussen de lidstaten en dat het beginsel van relatieve stabiliteit zeker niet geschonden wordt .
Het gaat hier enkel en alleen om een tijdelijke opschorting , die bedoeld is om de lidstaten politiek te dwingen de MOP ' s na te leven .
Dat is van essentieel belang , want eerder is gebleken dat de financiële sancties in het kader van het FIOV zinloos waren .
Anders zullen de lidstaten geen enkele stimulans hebben om de gestelde doelen te halen .
Als sommige lidstaten deze doelen halen en andere niet en wij de lidstaten die deze doelen niet halen , niet straffen , zorgen wij bovendien voor ernstige discriminatie tussen de lidstaten bij de tenuitvoerlegging van het gemeenschappelijk visserijbeleid en straffen wij sommige vissers meer dan andere .
Ik wijs er tenslotte nogmaals op dat , als deze twee soorten maatregelen die in mijn verslag vermeld worden , niet genomen worden , de MOP ' s niet alleen volledig zinloos zullen zijn , maar ook , hetgeen nog erger is , tot discriminatie en concurrentievervalsing tussen de lidstaten , tussen reders en vissers zullen leiden .
In dat geval kunnen we deze programma ' s beter meteen opdoeken .
Mijnheer de Voorzitter , we zijn een jaar verder en weer ligt voor ons het verslag van de Commissie over de naleving door de lidstaten van de maatregelen voor herstructurering van de vissersvloot , ditmaal over het jaar 1997 .
En ook dit jaar weer wekt het verbazing dat de Commissie een verslag heeft opgesteld dat een wirwar aan gegevens bevat die door sommige lidstaten zijn aangeleverd , waardoor dit verslag naar ons idee wederom een vrijwel onbruikbaar document is geworden .
In het Commissieverslag zijn vier manieren te onderscheiden waarop de lidstaten voldoen aan de verplichtingen in het kader van de naleving van de meerjarige oriëntatieprogramma ' s .
Een beperkt aantal landen haalt niet alleen de globale doelstellingen voor het herstructureren van de vloot maar stuurt eveneens geharmoniseerde gegevens op - zoals de communautaire regelgeving trouwens vereist .
Andere landen , de meeste , sturen nog steeds gegevens op terwijl ze de GT en de TRB door elkaar halen , waardoor het bijzonder moeilijk vast te stellen is in hoeverre zij voldoen aan de vereisten met betrekking tot het terugdringen van de tonnage .
Dan is er nog een derde groep landen met twee lidstaten die zich niets gelegen laat liggen aan de globale doelstellingen van de meerjarige oriëntatieprogramma ' s .
Tenslotte is er nog een derde lidstaat die zich de luxe permitteert om helemaal geen gegevens op te sturen , en die dat al drie jaar volhoudt .
Dit betekent dat er sprake is van een onaanvaardbare discriminatie , niet alleen tussen de landen die zich ten koste van ingrijpende saneringen van hun vloot aan de globale doelstellingen houden , maar ook ten opzichte van de landen die , ook al leven zij de globale doelstellingen niet na , op zijn minst aan de verplichting voldoen om gegevens te verstrekken , hetgeen hun echter sancties oplevert omdat zij zich niet aan de doelstellingen hebben gehouden .
Dat geldt echter niet voor een lidstaat die alle communautaire regels terzake aan zijn laars lapt , die gedurende drie opeenvolgende jaren geen gegevens heeft overlegd en die zich op die manier ook nog eens aan sancties onttrokken heeft .
Dit is zo ' n verlakkerij dat we niets anders kunnen doen dan vanuit een groot verantwoordelijkheidsgevoel de lidstaten die de doelstellingen wel naleven blijven aanzetten tot het aanpassen van hun vloot aan de visbestanden , in plaats van het tegenovergestelde .
Het trieste resultaat is dat we nog steeds die verplichtingen opleggen terwijl we op dit moment niet eens weten uit hoeveel vaartuigen de communautaire vloot eigenlijk bestaat , en nog minder hoeveel tonnage die eigenlijk heeft .
In dit verband heeft de Commissie laten weten dat volgende maand de resultaten van een door experts verrichte studie beschikbaar worden gesteld over de omvang van de vloten in alle lidstaten met uitzondering van één .
Ik zou willen weten of dat weer diezelfde lidstaat is .
Betekent dit nu dat de heer Cunha ons , als hij ons het komend jaar en de daaropvolgende jaren weer een van zijn uitstekende verslagen voorlegt over de beoordeling van de naleving van de meerjarige oriëntatieprogramma ' s , voor de zoveelste maal zal moeten waarschuwen voor het risico dat we lopen als een aantal lidstaten vasthoudt aan het idee dat het altijd de anderen zijn die voor de bescherming van de communautaire hulpbronnen moeten opdraaien ?
Mijnheer de Voorzitter , aan deze situatie moet een einde komen .
Daarom pleit onze rapporteur zeer terecht voor het instellen van sancties in de vorm van kortingen op de vangstquota ' s , niet alleen voor de landen die de doelstellingen niet naleven maar ook voor de lidstaten die blijven frauderen en gegevens blijven achterhouden .
De sancties die in het nieuwe parlementaire verslag worden voorgesteld betekenen ongetwijfeld een stap vooruit , maar zij zijn ontoereikend om deze situatie van niet-naleving , die al te lang voortduurt , een halt toe te roepen .
Daarom steunen wij de rapporteur bij zijn verzoek om werkelijk overtuigende maatregelen en zijn dergelijke sancties hier ons inziens volkomen op hun plaats , in tegenstelling tot wat sommige anderen hiervan denken .
Allereerst omdat het zover gekomen is dat een straf op de meest gevoelige plaats moet worden toegediend ; ten tweede omdat , ook al maken de quota ' s niet deel uit van het structuurbeleid , de visbestanden door de niet-naleving van de regels van de meerjarige oriëntatieprogramma ' s in gevaar worden gebracht .
En het uiteindelijke doel van het gemeenschappelijk visserijbeleid is toch juist de bescherming van de visbestanden .
Mijnheer de Voorzitter , na wat er vanochtend is voorgevallen zou ik nog een ding willen zeggen : ik heb altijd al geweten dat de heer Cunha over dit onderwerp goede verslagen en voorstellen indient , maar daar ben ik nu meer dan ooit van overtuigd .
Naar mijn idee heeft hij nu de vinger op de wond gelegd .
Ik zou willen dat de overige twee instellingen , zij die de beslissingen terzake moeten nemen , ervan doordrongen waren dat het probleem van de te grote vissersvloot waarmee we op het ogenblik in de Gemeenschap kampen , daadwerkelijk tot een oplossing kan worden gebracht door sancties op te leggen .
Op die manier zouden we onze visbestanden en vooral ook onze vissers bescherming kunnen bieden .
Mijnheer de Voorzitter , om te beginnen feliciteer ik de heer Cunha met zijn uitstekende verslag , dat wij over de gehele linie kunnen steunen .
Wij hechten veel belang aan de opmerkingen van de Commisie in het jaarverslag over de resultaten van de meerjarige oriëntatieprogramma ' s voor de vissersvloot in de Gemeenschap .
We moeten er rekening mee houden dat het verslag uit 1997 dateert en dat we nu in het jaar 2000 zijn .
Het jaarverslag wordt gekenmerkt door een aantal wijzigingen in de referentieniveaus en door gecompliceerde beoordelingen van metingen , die met voorbehoud geïnterpreteerd moeten worden , omdat niet alle landen zich aan de programma ' s houden .
Sommige landen voldoen reeds aan de einddoelstellingen voor MOP IV , maar andere landen aarzelen nog of lopen achter .
Ook zouden niet van alle landen betrouwbare gegevens beschikbaar zijn .
Wij moeten erop wijzen dat er misschien grote onnauwkeurigheden zijn bij gebrek aan uniforme vergelijkingscriteria .
De heer Cunha wijst er in zijn verslag op dat de meerjarige ontwikkelingsprogramma ' s bedoeld zijn om een evenwicht te scheppen tussen de beschikbare visbestanden en de visserij-inspanning van de huidige communautaire vloot .
Hij onderstreept dat een belangrijke inkrimping van de vloot een voorwaarde is voor een duurzame ontwikkeling in de sector .
Hierbij denk ik vooral aan de jongeren die nog moeten beginnen .
Ik denk aan investeringen in nieuwe vaartuigen .
Ook een gelijke verdeling van de sociaal-economische lasten tussen de lidstaten is een duidelijke voorwaarde .
Wij zijn bezorgd over het verzuim - of bijna de onverschilligheid - van een aantal lidstaten wat betreft het verstrekken van betrouwbare gegevens over de toestand van hun vissersvloot .
Het is zonder meer duidelijk dat een aantal lidstaten bijzonder weinig interesse toont voor de inkrimping van de capaciteit van hun vissersvloot , zoals in de doelstellingen en besluiten van de programma ' s is voorzien .
De Commissie visserij verzoekt de Commissie en de lidstaten uniforme en vergelijkbare metingscriteria vast te stellen .
Dit moet een absolute eis zijn .
De Commissie wordt verder verzocht meer controle uit te oefenen op de ontwikkeling van de vloten van de lidstaten .
Wij staan hier volledig achter .
Naast de versterkte controle wordt de Commissie verzocht acties vast te stellen of bestaande acties te verscherpen om de lidstaten te dwingen de bepalingen inzake de inkrimping van hun vissersvloot na te leven .
Dit kan gebeuren door steun voor vernieuwing en modernisering van de vissersvloot af te schaffen of door een klacht tegen de lidstaat in te dienen bij het Hof van Justitie .
De heer Cunha stelt een quotaverlaging voor , als de lidstaten onvoldoende gegevens inleveren .
Wij vinden dit niet de juiste methode .
De vissers mogen niet gestraft worden voor de slordigheid van de lidstaten .
Voor dit amendement hebben wij een stemming in onderdelen gevraagd .
Ook met betrekking tot het beginsel van relatieve stabiliteit hebben wij een stemming in onderdelen gevraagd , omdat wij van oordeel zijn dat de dingen hier door elkaar gehaald worden en het in het Verdrag vastgelegde principe scheefgetrokken wordt .
Laten wij , om dit debat in het juiste perspectief te plaatsen , eens bedenken dat het huidige meerjarige oriëntatieprogramma , de vierde generatie , in het geheel niet voldoet aan het wetenschappelijk advies van het comité-Lassen .
Dit comité adviseerde een drastische inkrimping van de Europese vissersvloten zodat de visbestanden zich konden herstellen .
De Raad kon dit niet accepteren , zodat de uiteindelijke verordening slechts relatief bescheiden inkrimpingen voorschrijft .
Zo hoeft de totale communautaire vissersvloot zijn tonnage met slechts 2,3 % , en het motorvermogen met slechts 3 % in te krimpen , en dat in de loop van de vijf jaar dat het programma duurt .
Zoals het verslag van de Commissie laat zien , zaten de gezamenlijke Europese vissersvloten al begin 1998 , toen het programma nog maar een jaar in werking was , ruim onder de doelstellingen .
Dit bewijst niet zozeer dat de lidstaten goed hun best hebben gedaan , als wel dat de voorgeschreven inkrimpingen wel heel bescheiden waren , veel minder dan eigenlijk noodzakelijk was .
Niettemin , en dit is het echte punt van discussie , hebben veel lidstaten zich niet aan de verordening gehouden en zijn veel vissersvloten te groot .
Wat doen wij met deze lidstaten die zichzelf boven het Gemeenschapsrecht stellen en hun verplichtingen niet nakomen ?
De Commissie heeft verscheidene oplossingen aangedragen : zij kan structuurfondsen inhouden , maar dit is alleen een bruikbaar instrument als de lidstaten ook daadwerkelijk van deze fondsen gebruik maken .
Zij kan de lidstaten voor het gerecht dagen , maar dit is tijdrovend , duur en moeilijk .
In haar voorstel voor de recente verlenging van het FIOV heeft de Commissie voorgesteld om lidstaten die niet voldoen aan de MOP ' s geen visvergunningen te verlenen in het kader van visserijovereenkomsten met derde landen .
Zoals te verwachten was heeft de Raad deze maatregel niet overgenomen .
Toch moeten er doeltreffende middelen gevonden kunnen worden om lidstaten te overreden of te dwingen om hun wettelijke verplichtingen na te komen .
De heer Cunha heeft de Commissie gevraagd de mogelijkheid te overwegen van quotasancties in geval de MOP-doelstellingen niet worden nageleefd .
Sommigen beschouwen dit als in strijd met het beginsel van de relatieve stabiliteit , maar laten wij niet vergeten dat relatieve stabiliteit slechts een van de beginselen is van het gemeenschappelijk visserijbeleid .
De basisverordening bepaalt ook dat de communautaire beheersystemen moeten bijdragen tot een permanent evenwicht tussen visbestanden en de exploitatie daarvan .
Met andere woorden , als alle visbestanden uitgeput raken is de relatieve stabiliteit van een nulquotum niet echt veel waard .
Wij vinden dat we op zijn minst serieus over dit idee moeten nadenken .
Er bestaat al een precedent in de vorm van verordening 847 / 96 betreffende de meerjarige TAC ' s .
Volgens deze verordening wordt het quotum van een lidstaat dat zijn quotum in bepaalde visserijsectoren overschrijdt verlaagd , niet alleen met de hoeveelheid teveel gevangen vis zelf , maar met een extra hoeveelheid die toeneemt naarmate de omvang van de overschrijding groter is .
Dit is duidelijk een strafmaatregel , maar het werd niet beschouwd als een schending van het beginsel van relatieve stabiliteit .
Misschien had het voorstel van de heer Cunha iets zorgvuldiger kunnen worden geformuleerd , zodat duidelijk was geworden dat eventuele kortingen niet permanent zouden zijn , maar tijdelijk .
Om deze reden zullen wij het door de socialistische fractie ingediende amendement om hier het woord " tijdelijk " in te voegen steunen .
Ik ben ervan overtuigd dat iedereen het ermee eens zal zijn dat er een manier moet worden gevonden om te zorgen dat de lidstaten zich aan de wet houden .
Mijnheer de Voorzitter , de analyse van het eerste jaar van de toepassing van de vierde generatie van de meerjarige oriëntatieprogramma ' s door de Commissie bewijst dat de situatie sterk verschilt van lidstaat tot lidstaat .
Terwijl sommige landen de gestelde doelen niet gehaald hebben of geen betrouwbare gegevens verstrekt hebben , houden andere lidstaten zich wel aan de doelstellingen of gaan ze - zoals Portugal - zelfs verder .
Begin 1998 had de communautaire vloot al ruimschoots de einddoelstellingen van MOP IV gehaald , zowel voor de brutotonnage ( min 16 % ) als voor het vermogen ( min 7 % ) .
Terwijl Frankrijk en Nederland de doelstellingen van het MOP niet haalden en voor Italië gegevens ontbraken , ging Portugal niet alleen verder dan het Europese gemiddelde , maar was het met een vermindering van 38 % voor de brutotonnage en 21 % voor het vermogen het land dat de visserij-inspanningen van zijn vloot het meest verminderd had , met alle gevolgen van dien , zoals de sloop van schepen , banenverlies en de gevaren die het voortbestaan van zo ' n 180 belangrijke gemeenschappen bedreigen .
De situatie van de visserij in de Europese Unie loopt dan ook sterk uiteen , zelfs als we de in het verslag verstrekte gegevens met de nodige voorzichtigheid analyseren , zoals de rapporteur onderstreept .
De huidige situatie is bijzonder ernstig voor Portugal en is vooral te wijten aan het gemeenschappelijk visserijbeleid , dat geen rekening houdt met de eigenheid van de verschillende lidstaten , hoewel ook het nationale beleid van lidstaten die de beste leerling van de klas willen zijn en de Europese regels het best willen naleven , een rol speelt .
Het is duidelijk dat een visserijbeleid dat gebaseerd is op beperkte steun voor de modernisering en renovatie van de vloot , op steunmaatregelen voor de sloop van schepen en de stopzetting van activiteiten , op slechte arbeidsvoorwaarden en een laag inkomen voor de vissers , en dat gepaard gaat met zware buitenlandse concurrentie , er mede verantwoordelijk voor is dat de nationale visserijcapaciteit drastisch gedaald is en dat de Portugese vissers uitwijken naar vloten van andere landen , in het bijzonder van de landen die zich niet aan de doelstellingen van het MOP houden en hun visserijcapaciteit zelfs verhoogd hebben .
Niet alleen de MOP ' s , maar ook het gemeenschappelijk visserijbeleid moet grondig gewijzigd worden .
Hierbij moet speciale aandacht aan de eigenheid van elk land besteed worden , moet bijzondere steun worden uitgetrokken voor de renovatie en vernieuwing van de vloot van de lidstaten die de doelstellingen wel gehaald hebben , moeten steunmaatregelen genomen worden voor het voortbestaan van vissersgemeenschappen , moet voor betere levens- en arbeidsvoorwaarden voor de vissers gezorgd worden , en moet voorzien worden in schadevergoeding voor periodes van inactiviteit , zoals de stopzetting van de sardinevangst in Portugal , of voor andere noodzakelijke beperkingen van de visserijperiode .
Mijnheer de Voorzitter , de tenuitvoerlegging van het vierde meerjarig oriënteringsprogramma in de visserijsector is bijzonder moeilijk .
Tijdens de vorige programma ' s zijn er door de sector immers al substantiële bijdragen aan de aanpassing van de vlootcapaciteit geleverd .
Toch vraagt de Commissie om een verdere inkrimping van de capaciteit .
Welnu , beneden een bepaalde grens is de omvang van de vloot niet meer voldoende om de investeringen voor de afzet- en haveninfrastructuur af te lossen en rendabel te maken .
Wanneer wij binnen onze vangstquota ' s blijven kan dit tot een absoluut ongerechtvaardigde verplaatsing en inkrimping van het aantal boten leiden .
Het kan toch niet de bedoeling zijn dat de oriëntatieprogramma ' s , in de vorm van continue vlootreductieplannen , opgevat moeten worden als een blijvend onderdeel van het gemeenschappelijk visserijbeleid .
De leden van de Unie voor een Europa van Nationale Staten kunnen het verslag-Cunha zoals het nu is niet aannemen .
Daarom heeft onze collega Dominique Souchet vijf amendementen ingediend die erop gericht zijn de vangstcapaciteit aan te passen , en haar niet onder dwang voortdurend en systematisch te verminderen .
Het is toch immers onze doelstelling het voortbestaan van de vissersvloot van de lidstaten van de Europese Unie veilig te stellen .
Ook stellen onze amendementen dat door de introductie van nieuwe onderdelen , zoals de samenstelling van de vangst en het soort visgerei , een vergelijking tussen het 3e en 4e programma lastig is .
Eveneens wijzen ze erop dat het voor de lidstaten moeilijk is om binnen de zeer krappe termijnen al die gedetailleerde gegevens te leveren die hun gevraagd worden .
Bovendien zal onze fractie zich verzetten tegen paragraaf 6 van de ontwerpresolutie .
Het Europees Parlement is niet in de positie om te eisen dat er , als de programma ' s of de aanzeggingsprocedure niet worden nageleefd , sancties worden opgelegd zoals extra quotaverlagingen .
Allereerst ontbreekt daarvoor naar onze mening de rechtsgrondslag en daarnaast mag in ieder geval de grondslag van de oriëntatieprogramma ' s niet worden aangetast .
Ik wil er nogmaals op wijzen dat die programma ' s niet tot doel hebben de visserijactiviteit in Europa op te doeken , maar juist het voortbestaan ervan veilig willen stellen door de activiteit binnen de perken te houden .
Tenslotte heeft onze fractie eveneens twee amendementen ingediend die verband houden met de recente olievervuiling in Frankrijk .
In deze amendementen wordt gevraagd de toepassing van de reductieprogramma ' s voor de getroffen gebieden te bevriezen .
Het gehele Europees Parlement was deze week zeer begaan met deze ramp .
Van onze fractie zijn Dominique Souchet en Philippe de Villiers naar het centrum van het rampgebied , de Vendée , gegaan en zij hebben ons bericht dat solidariteitsmaatregelen dringend noodzakelijk zijn .
Het moge duidelijk zijn dat de visserijactiviteit in deze geteisterde gebieden een tijd lang zal afzwakken .
Als we in deze omstandigheden voor de gehele Europese Unie dezelfde beperkende maatregelen willen doorvoeren , zonder rekening te houden met deze buitengewone omstandigheden , kunnen we nog wel meer rampspoed verwachten .
Mijnheer de Voorzitter , het beleid van mijn partij is erop gericht dat wij ons verzetten tegen het gemeenschappelijk visserijbeleid , en wel op grond van het feit dat wij vinden dat de visserij moet worden geregeld door de afzonderlijke lidstaten zelf .
Dit betekent dat ik zal stemmen tegen het meerjarige oriëntatieprogramma MAGP , of de " Magpie " , zoals wij het in het Verenigd Koninkrijk noemen , naar de bekende zwart-witte vogel die links en rechts jonge vogels doodt en bovendien bekend staat als dief - een beeld dat heel goed de mening van de Britse visserijsector over het gemeenschappelijk visserijbeleid weergeeft .
Maar zelfs als ik niet op algemene gronden tegen het beleid zou zijn , zou ik tegen het verslag-Cunha zijn op grond van de specifieke inhoud ervan .
De belangrijkste reden hiervoor is de formulering van het verslag , bijvoorbeeld in overweging A op pagina 4 , waar wordt gesteld dat " een passend beleid voor instandhouding van de visstanden een onontbeerlijke voorwaarde is om het voortbestaan van een rendabele en concurrerende communautaire visserij te garanderen . "
Mijn probleem is dat " Magpie " geen passend beleid voor instandhouding van de visstanden is , met de nadruk op het woord " passend " .
In de optiek van het Verenigd Koninkrijk is de essentiële fout in het visserijbeleid dat wij hebben moeten accepteren dat een groot aantal buitenlandse trawlers in onze wateren kwam vissen , trawlers waarover wij geen directe controle hebben .
Voor ons is het geen kwestie van teveel boten die vissen op te weinig vis , zoals de Commissie ons wil doen geloven , maar van teveel EU boten die vissen op te weinig vis .
Een nog fundamentelere fout is het quotasysteem .
Volgens de meest recente schattingen wordt jaarlijks 3,7 miljoen ton vis dood in zee teruggegooid .
Dit is pas een echte milieuramp .
Wij moeten het quotasysteem aanpakken .
Het helpt helemaal niet mee aan het instandhouden van de visstand .
Ik zal tegen het verslag-Cunha stemmen omdat het nog meer sancties invoert , en daarmee nog meer vissers criminaliseert .
Mijnheer de Voorzitter , mevrouw de commissaris , waarde collega ' s , het verslag dat onze rapporteur , de heer Cunha , heeft opgesteld , is naar mijn oprechte mening een uitstekend verslag waaraan , naar vanochtend gebleken is , grote behoefte bestond .
Mijn oprechte gelukwensen aan zijn adres .
Ik zal kort en bondig zijn .
We hebben het hier steeds over het probleem van de omvang van de vissersvloot gerelateerd aan de huidige visbestanden , over de overcapaciteit van de visserij , de overexploitatie van de bestanden door de te grote omvang van de vloot .
De Commissie heeft de zogenaamde meerjarige oriëntatieprogramma ' s ingesteld die erop gericht zijn die relatie weer in evenwicht te brengen .
Gebleken is eveneens dat er grote verschillen bestaan in de mate waarin de meerjarige oriëntatieprogramma ' s door de lidstaten worden nageleefd .
Sommige lidstaten hebben de maatregelen strikt ten uitvoer gelegd en hun vloot soms tot 40 % ingekrompen , andere zijn hierin niet geslaagd , en weer andere weigeren zelfs de gegevens met betrekking tot de naleving van de programma ' s te verstrekken .
Het ergste is dat de landen die zich niet aan de programma ' s houden wel op dezelfde manier willen worden behandeld als degene die met straffe hand en pijn in het hart hun vangstcapaciteiten hebben teruggebracht , met alle opofferingen die dit op economisch en sociaal vlak gekost heeft .
Het verslag van de heer Cunha is dan ook van belang en noodzakelijk .
De Commissie wordt hierin gewezen op de voornaamste gebreken van de programma ' s : onnauwkeurige planning , uiteenlopende vormen van inspectie , en vooral het ontbreken van gelijke criteria aan de hand waarvan de verschillende lidstaten hun vloot meten .
Voorts wordt het gebrek aan doeltreffende sancties veroordeeld voor het afstraffen van lidstaten die de regels niet naleven .
Dit gebrek aan sancties betekent in feite dat een aantal mechanismen die van nut konden zijn voor het doel waarvoor ze in het leven werden geroepen , gewoonweg zinloos zijn .
Daarom is het zaak dat de criteria geharmoniseerd worden en dat de staten die de programma ' s niet naleven middels doeltreffende maatregelen sancties krijgen opgelegd , zoals die welke bij wijze van voorbeeld wordt voorgesteld in het verslag van de heer Cunha , namelijk een beperking of korting - althans tijdelijk , als het amendement van de heer Ford wordt aangenomen - van de quota ' s van de overtredende lidstaat .
Laten we hopen dat de plenaire vergadering het onderhavige verslag ondersteunt , zoals het ook is goedgekeurd in onze Commissie visserij , met inbegrip van de door de rapporteur genoemde amendementen ; laten we ook hopen dat de Commissie en de Raad terdege nota nemen van dit verslag , zodat ze een nieuwe stimulans geven aan een instrument dat van essentieel belang is voor de verwezenlijking van de doelstellingen van het huidige gemeenschappelijke visserijbeleid .
Deze doelstellingen zijn immers gericht op een duurzame ontwikkeling van deze sector , een ontwikkeling die door ons vanuit de Commissie visserij van dit Parlement wordt verdedigd .
Mijnheer de Voorzitter , ik wil een essentië ­ le opmerking maken over het verslag-Cunha .
Ik voel wel wat voor het politieke stand ­ punt dat onze nationalistische collega ' s vanmorgen met betrekking tot paragraaf 6 ventileerden , maar ze kozen de verkeerde aanpak .
Zij hebben de kwestie niet goed aangepakt en wij hebben tegen terugverwijzing van het verslag naar de com ­ missie gestemd .
Wij zijn het er ook niet mee eens dat paragraaf 6 niet-ontvankelijk zou zijn .
De beste benade ­ ring is het verslag in stemming te brengen en de politiek juiste weg te vol ­ gen .
Ik heb een amendement ingediend om een " tijdelijke quotaverlaging " in te voeren , in plaats van de in paragraaf 6 voorgestelde permanente quotaverlagingen in het geval de lidstaten het programma niet naleven .
Indien dit amendement of iets van gelijke strekking wordt aangenomen , zullen wij het verslag steunen .
Zo niet , dan zullen we het afkeuren .
Een der ­ gelijk amendement zal regeringen dwingen zich aan de wet te houden zonder het beginsel van relatieve stabiliteit te ver ­ werpen , dat , zoals wij allemaal maar al te goed weten , sinds 1983 de grondslag vormt van het gemeenschappelijke visserijbeleid .
Dit is de beste benadering en die zullen wij volgen in de hoop dat de andere fracties het verslag , voorzien van de nodige amendementen , zullen aannemen .
Mijnheer de Voorzitter , over het geheel genomen kan ik de heer Cunha met zijn verslag feliciteren , maar bij paragraaf 6 plaats ik wel twee kanttekeningen .
Allereerst , de automatische quotaverlaging die de lidstaten bij niet-naleving wordt opgelegd .
Ik ben bezorgd dat dit er juist toe zal leiden dat de sancties op de verkeerde plaats worden opgelegd .
Quotaverlagingen zullen ten kosten van de vissers en hun bestaansmogelijkheid gaan .
Het druist in tegen de rechtvaardigheidsbeginselen om mensen te straffen voor de fouten van anderen .
Mijn tweede kanttekening betreft het beginsel van relatieve stabiliteit .
In mijn optiek is het argument dat paragraaf 6 dit beginsel ondermijnt onweerlegbaar .
In de huidige situatie gaat het om een automatische quotaverlaging zonder specificatie van de omvang of de tijdslimiet .
Dit zou kunnen leiden tot een aanzienlijke uithol ­ ling van de traditionele visrechten .
Dit is iets heel anders dan de verlaging in geval van overbe ­ vis ­ sing , waardoor zonder meer het evenwicht wordt hersteld .
Ik weet dat er een amende ­ ment is waarin wordt gesteld dat de verlaging tijdelijk moet zijn , maar ik ben van mening dat het veel veiliger zou zijn om de verwijzingen naar quota ' s en het beginsel van relatieve stabiliteit helemaal te schrap ­ pen .
Ik ben het er volledig mee eens dat serieuze en effectie ­ ve straf ­ fen noodzakelijk zijn , maar laten we er alsjeblieft voor zorgen dat de beginselen van het gemeenschappelijke visserij ­ be ­ leid gerespecteerd worden en dat de straffen worden opgelegd aan hen die ze verdienen .
Mijnheer de Voorzitter , het verslag van de heer Cunha is belangrijk , aangezien het tot doel heeft kritiek te leveren op de mate waarin lidstaten hun verplich ­ tingen nako ­ men .
Als er op het niveau van de Europese Unie wetten en verordeningen zijn opgesteld , hebben de lidstaten en de rege ­ ringen uiteraard de ver ­ plichting deze na te leven .
Dit beginsel ondersteun ik volledig , maar op welke wijze behoort een overtreder be ­ straft te worden ?
Zijn in dit geval nieuwe sancties noodzakelijk ?
Zo ja , is het aannemelijk dat de sancties die de heer Cunha voorstelt effect zullen sorteren ?
In paragraaf 6 wordt getracht de kwestie van de quota ­ sancties te behandelen , die door de heer Cunha en mevrouw Fraga Estévez zo van harte worden ondersteund .
Ik verontschuldig mij niet voor mijn voorstellen van orde van vanochtend .
Het voorstel om automatische quotaverlagingen toe te passen is misschien niet eens wettelijk , het is onpraktisch en nauwelijks uitvoer ­ baar en het bestraft de vissers , en niet de lidstaten , zoals mijn Schot ­ se collega zojuist zei ; en bovenal dreigt dit voorstel het begin ­ sel van rela ­ tieve stabiliteit uit te hollen .
Mevrouw Fraga Estévez heeft ons er terecht aan herinnerd dat quotasancties in dit verband tijdens eerdere debatten in dit Parlement aan de orde zijn gesteld ; in 1998 werd over een dergelijk voorstel gedebatteerd en het zou zelfs wel eens door dezelfde persoon kunnen zijn ingediend .
De toenmalige commissaris , mevrouw Bonino , zei in haar antwoord op dit debat : " één amendement bevat voorstellen voor sancties .
De Commissie is het om verschil ­ lende redenen met dit voorstel oneens .
Ten eerste , omdat de automatische quotaverlaging voor niet-nalevende landen het basisbegin ­ sel van het ge ­ meenschappelijk visserijbeleid , dat van relatieve stabiliteit , ern ­ stig ondermijnt " .
Samenvattend zei ze : " Daarom zou ik het Parle ­ ment willen vragen om sancties in de vorm van een quotaverlaging te heroverwegen in verband met deze mogelijke implica ­ ties " .
Ik hoop dat de nieuwe Commissie na het debat van vandaag dezelfde lijn zal volgen .
Ik vind het jammer dat de heer Fischler niet aanwezig is om zelf te antwoorden , hoewel hij zich tijdens zijn hoorzitting zeer positief over de relatieve stabiliteit heeft uitgelaten , en dat doet mij deugd .
Er zijn amendementen op paragraaf 6 ingediend , maar ik kan ze niet steunen omdat beide het begin ­ sel van quotaverlagingen als sanctie aanvaarden .
Quotabepaling be ­ hoort louter gebaseerd te zijn op wetenschappelijke en instandhoudingsdoelstellingen en niet te worden toegepast als een automati ­ sche sanctie .
Om in gebreke blijvende lid ­ staten aan te moedigen hun MAGP-doelstellingen na te leven , dient een effectief systeem van sanctionering op rege ­ ringen gericht te zijn - niet op vissers .
Wij hebben verzocht om een stemming in onderdelen over paragraaf 6 en ik hoop dat ons hiertoe de gele ­ gen ­ heid zal worden geboden .
Ik hoop dat de leden van dit Parlement zich in begin ­ sel zullen keren tegen de toepassing van quotasancties als afschrikmiddel in deze kwestie .
Mijnheer de Voorzitter , in dit debat over de meerjarige oriëntatieprogramma ' s moeten wij ons goed realiseren wat het uiteindelijke doel is van het beleid .
In wezen gaat het toch om de bescherming van de visbestanden door de vangsten aan banden te leggen .
Om de sector in staat te stellen de quota na te leven heeft de Europese Unie als aanvullende maatregel de lidstaten opgedragen hun vloten in te krimpen .
De meerjarige oriëntatieprogramma ' s zijn dus geen doel op zichzelf , maar instrumenten ten dienste van de quotaregelingen .
Helaas moet ik constateren dat de rapporteur doel en middel omkeert .
Dat blijkt als hij ervoor pleit een lidstaat die niet voldoet aan de MOP ' s , een quotumkorting op te leggen , ongeacht het feit dat deze de quota respecteert .
Zo roept hij de meerjarige oriëntatieprogramma ' s uit tot het hoogste doel en degradeert hij de quota tot handige instrumenten .
Lidstaten die de MOP-doelstellingen niet volledig naleven , maar wel de quota respecteren - hetgeen toch het uiteindelijke doel is - worden zo onevenredig zwaar gestraft .
Ik denk daarbij aan Nederland dat zijn vloot inderdaad minder heeft ingekrompen , maar er wel in slaagt om met behulp van de zeedagenregeling binnen de quota te blijven .
Zou het niet veel rechtvaardiger zijn om de lidstaten die voortdurend de quota overschrijden en dus werkelijk een bedreiging vormen voor de visbestanden , een extra inkrimping van de vloot op te leggen ?
Tot slot , over de betrouwbaarheid van de gegevens over de vlootcapaciteit in de verschillende lidstaten bestaan grote twijfels .
Beleid gebaseerd op onbetrouwbare gegevens is wanbeleid en tast de integriteit van het overheidsgezag aan .
Daarom wil ik de Commissie dringend verzoeken de gegevens van de lidstaten grondig te laten verifiëren door een deskundige en onafhankelijke organisatie .
Voorzitter , allereerst wil ik de heer Cunha bedanken voor zijn grote deskundigheid .
Ik moet constateren dat hij een aantal gegevens met betrekking tot het meerjarenoriëntatieprogramma goed over het voetlicht heeft gebracht .
Hij geeft terecht aan dat heel veel gegevens onbetrouwbaar zijn , dat het moeilijk is om de juiste gegevens te krijgen en dat is een van de problemen van het Europese visserijbeleid .
Tot zover heb ik zeer veel waardering daarvoor .
Mijn kritiek ligt op een aantal andere punten , want als je constateert dat gegevens onbetrouwbaar zijn , dat een programma in feite een aanvullend programma is en vervolgens pleit je voor sancties die zeer verregaand zijn , dan kan dat leiden tot discriminatie van lidstaten en zeker van vissers .
Want op het moment dat je constateert dat gegevens onbetrouwbaar zijn , moet je ook kijken naar de sancties die je hanteert .
Anders zou het kunnen gebeuren dat landen die een deel van het oriëntatieprogramma onvoldoende uitvoeren en daar al financieel voor gestraft worden - want dat is een feit in het bestaande beleid - dat die vervolgens ook nog eens extra gestraft worden , terwijl landen die de gegevens niet goed voor elkaar hebben daarvan gevrijwaard worden .
Dat kan in mijn ogen dus niet .
Waar ik voor zou willen pleiten , ook in het kader van dit verslag , is dat wij komen tot een betere gegevensvergelijking in de Europese Unie .
Harmonisatie van gegevens , betere controle en op basis daarvan een gericht beleid uitzetten .
Het tweede punt waar ik voor zou willen pleiten in dit verband is dat wanneer sancties worden getroffen , deze sancties worden beperkt tot het beleid dat gevoerd wordt .
In dit geval het meerjarige oriëntatieprogramma en dat betekent dat lidstaten die daar op een of andere wijze niet aan kunnen voldoen , op dat punt van zaken eventuele sancties kunnen krijgen .
Dat betekent dat ze minder geld kunnen krijgen .
Dat is een sanctie die bij dit beleid hoort en niet meer .
Ik zeg dat met nadruk , anders ben ik bang , omdat ik in die zin wel fundamentele kritiek heb op het meerjarige oriëntatieprogramma , omdat het te weinig gericht is op de handhaving van quota , als dat een middel is om daartoe te komen , dat met name lidstaten die een iets ander systeem hebben of een uitermate goede controle op de naleving van de quota , extra getroffen worden .
In dit verband wil ik een sterk pleidooi houden voor de positie van visserijlanden rond de Noordzee en het Noord-Atlantische gebied .
Ik blijf erbij , Voorzitter , dat ik waardering heb voor de opzet van het programma van de heer Cunha , voor zijn verslag , maar ik heb heel sterke principiële bezwaren wanneer hij komt met sancties mogelijk in de sfeer van het korten van quota , ook al is dat tijdelijk .
Dat middel kan in dit geval niet toegepast worden .
Het is een heel ander beleid en ik vind dat dit Parlement dat punt van zaken principieel af moet wijzen en dat wij er voor moeten strijden dat wij in ieder geval komen tot een beter visserijbeleid met betere controle op wat er gebeurt .
Op basis daarvan kunnen wij ook een beter beleid voeren .
Dat is de eerste stap die wij moeten maken .
Een tweede is het naleven van quota , daar hebben wij andere middelen voor .
Het derde is , een meerjarig oriëntatieplan moet gericht zijn op herstructurering en niet anders .
Mijnheer de Voorzitter , ik wil de heer Cunha van harte feliciteren met zijn uitstekende verslag .
Geachte collega ' s , uit het verslag van de Commissie , waarin de inspanningen van de lidstaten geëvalueerd worden , blijkt dat Portugal ruimschoots de doelstellingen voor alle vlootsegmenten gehaald heeft ; vastgesteld wordt tevens dat de informatie in de logboeken van de schepen en de situatie zoals die in het verslag van de Portugese regering geschetst wordt , grotendeels overeenstemmen .
In het verslag over 1997 ontbrak een aantal gegevens over vijf schepen en nu ontbreekt slechts informatie over drie schepen .
De naleving van de doelstellingen van de MOP ' s , die positief zou kunnen en moeten zijn , werd zowel door de visserijsector , als door de pers en de publieke opinie in het algemeen negatief onthaald , aangezien naleving van de doelstellingen een vermindering van de capaciteit en een inkrimping van de vloot inhoudt .
De lidstaten die zich aan de doelstellingen houden , mogen niet gestraft worden , en we moeten dat duidelijk maken aan onze vissers .
Wij stellen dan ook een aantal doeltreffende sancties voor , zoals bijvoorbeeld een tijdelijke verlaging van de quota voor lidstaten die de doelstellingen niet naleven of zich niet houden aan de voor de indiening van gegevens vastgestelde termijnen .
Wij willen een aantal zaken verduidelijken : er wordt gezegd dat wij almaar meer schepen slopen , maar eigenlijk is dat niet zo , in ieder geval niet wanneer we het vergelijken met de bestaande situatie .
Zo werden in Portugal 144 nieuwe projecten voor de periode 1992-1995 , 194 nieuwe projecten voor de periode 1996-1999 en 40 nieuwe projecten voor 1999 ingediend .
Ik wil de Commissie evenwel op het volgende wijzen : bij de aanpassing van de vloot moeten we voor ogen houden dat de arbeidsvoorwaarden aan boord en de hygiënische en sanitaire voorwaarden voor de visvangst gevrijwaard moeten worden .
Welnu , hiervoor is soms een hogere brutotonnage nodig .
Tenslotte wil ik de Commissie verzoeken bij de eventuele opstelling van een MOP V niet vanaf nul te beginnen en rekening te houden met de inspanningen die de lidstaten al geleverd hebben , en met de resultaten die zij in het kader van eerdere MOP ' s geboekt hebben .
Mijnheer de Voorzitter , ik wil even zeggen dat ik het verslag van de heer Cunha volledig steun .
Hoewel ik zo mijn bedenkingen heb , zie ik geen enkele andere uitweg .
Het is interessant te bedenken dat de lidstaten die tegenwoordig beschikken over de grote vloten , deze vloten hebben opgebouwd in de zestiende en zeventiende eeuw .
In Ierland zijn wij diep verongelijkt over de omvang van onze quota en de capaci ­ teit van onze vloot .
We moeten niet verge ­ ten dat toen de andere zeevarende naties - Groot-Brittannië , Spanje en Nederland - in de zestiende en zeventiende eeuw hun vloten opbouwden , er nota bene een wet van kracht was die het trans ­ port van vis in Ierse schepen verbood .
Dus in het begin van deze eeuw hadden wij nog steeds dezelfde soort boot , de kleine cur ­ rach , waarin St Brendan in de achtste eeuw naar Amerika voer .
Daarom zijn de vissers die ik vertegenwoordig zeer veron ­ gelijkt .
Vandaag de dag hebben de Nederlanders zeven maal zoveel sche ­ pen van boven de 24 meter als Ierland , ook al bevat onze zee veel meer vis .
Ik wil hierbij aantekenen dat wij niet tevre ­ den zijn en zeggen dat wij , als we een nuttig gebruik van de zeeën zouden maken en onze visgronden naar behoren zouden on ­ derhouden en beheren , waarschijnlijk twee maal zoveel vis uit de Europe ­ se wateren zouden kunnen halen .
Het aantal banen zou gelijk blijven aangezien de capaciteit hiervoor reeds aanwezig is , maar de huidige opbrengst zou meer dan verdubbeld kunnen worden .
Als we nu een verstandig systeem voor instandhouding en beperking opzetten , zal de visvoorraad voor de komende generaties veiliggesteld worden .
" Rela ­ tieve stabiliteit " is hier een heilig princi ­ pe geworden , maar desondanks hoop ik dat door deze handelwijze een land als Ierland - dat aan de rand van de Atlan ­ tische Oceaan ligt en enorme visvoorraden heeft - eens een rechtvaardi ­ ger deel zal krijgen .
Mijnheer de Voorzitter , de meerjarige oriëntatieprogramma ' s in de visserij zijn ingesteld om ervoor te zorgen dat landen zich houden aan de afgesproken vangstquota .
Aangezien de lidstaten dat niet deden , was het nodig om vlootreducties op te leggen .
In Nederland is gekozen voor een voor ons land typerende oplossing .
Met de visserijsector zijn afspraken gemaakt over een vermindering van het aantal zeedagen .
Zo hoeven moderne , goed renderende schepen niet uit de vangst te worden genomen en gaan bedrijven niet failliet , en natuurlijk het allerbelangrijkste , Nederland vangt op deze manier binnen de opgelegde quota .
Het verslag van de heer Cunha waar ik overigens waardering voor heb , beoogt nu landen die zich niet aan het MOP houden , automatisch op hun quota te korten .
Dat druist niet alleen in tegen ieder beginsel van rechtvaardigheid , maar spant bovendien het paard achter de wagen .
Immers , het MOP heeft tot doel landen te dwingen binnen hun quota te vissen .
Het zou absurd zijn een strafkorting op te leggen , zeker een automatische strafkorting , aan een land dat binnen zijn quota vangt zoals Nederland .
Daarmee wordt het middel boven het doel verheven .
Het is ook te vroeg voor een dergelijke maatregel .
Nederland is een van de weinige landen die duidelijke gegevens verschaffen over de vlootcapaciteit en de vangstquota .
Pas als er een uniforme wijze is waarop deze gegevens in alle lidstaten gemeten kunnen worden , kan daadwerkelijk worden nagegaan of alle lidstaten zich aan de doelstellingen houden .
Tot slot , door zich te houden aan de vangstquota door het aantal dagen waarop wordt uitgevaren te verlagen , houden de Nederlandse vissers zich tegelijkertijd aan de arbeidstijdrichtlijn .
Alhoewel de visserijsector eigenlijk van die richtlijn is uitgesloten , hebben vissers natuurlijk ook recht op een passende rusttijd .
Het verlagen van het aantal uit te varen dagen kan hiertoe bijdragen .
Mijnheer de Voorzitter , mijn delegatie zal tegen het verslag stemmen als paragraaf 6 van de resolutie wordt aangenomen .
Mijnheer de Voorzitter , in de eerste plaats wil ik de heer Cunha gelukwensen met zijn excellente verslag en mijzelf gelukwensen met de resolutie over het jaarverslag van de Commissie over de meerjarige oriëntatieprogramma ' s .
Gezegd moet dat zowel het onderhavige verslag alsook de vorige resolutie van de hand van de heer Cunha , met betrekking tot de naleving van de meerjarenprogramma ' s in andere jaren , de Commissie bijzonder van nut zijn geweest bij het opstellen van nieuwe verordeningen .
Dit geldt in het bijzonder voor de verordening betreffende het gebruik van de FIOV-fondsen , die voor de komende jaren is goedgekeurd .
De Commissie is het volkomen met de heer Cunha en andere sprekers eens wat betreft het belang van de meerjarige oriëntatieprogramma ' s om de toekomst van de communautaire vissersvloten veilig te stellen .
Op een aantal kwesties zou ik echter nader willen ingaan .
Het eerste punt betreft de vereisten met het oog op de meting - die van essentieel belang is om de daadwerkelijke naleving van de meerjarige oriëntatieprogramma ' s door de verschillende lidstaten te kunnen nagaan .
Het is een feit dat we er nog niet in geslaagd zijn om de meeteenheden volkomen te harmoniseren voor de overgang van het ene naar het andere stelsel , maar de Commissie houdt zich hier op het ogenblik mee bezig en heeft al verschillende initiatieven genomen .
Zoals het verzoek om een gedetailleerd verslag aan een externe instelling die op dit gebied deskundig is , de Seafish Industries Authorities , die de bevoegde overheden van de verschillende lidstaten bezocht heeft teneinde op adequate wijze te kunnen onderzoeken hoe deze metingen moeten worden geharmoniseerd .
Op grond van dat verslag alsook andere verslagen van de hand van communautaire inspecteurs zal de Commissie te zijner tijd met een voorstel komen voor herziening van de verordening betreffende de metingen , dat wil zeggen een voorstel voor herziening van de overgang van het derde meerjarige naar het vierde meerjarige oriëntatieprogramma .
Geachte dames en heren afgevaardigden , mijnheer de Voorzitter , ik zou hieraan nog willen toevoegen dat de Commissie in samenwerking met het Europees Comité voor normalisatie ( CEN ) naar wegen zoekt om ook een gemeenschappelijke norm vast te stellen voor het meten van het aandrijfvermogen , eveneens een essentiële factor voor het bepalen van het vangstvermogen van een vloot .
Nadat we hebben gezien hoe het meerjarige oriëntatieprogramma beter kan worden gedefinieerd en hoe er verbetering kan worden aangebracht in de metingen van het vermogen van de verschillende vloten , zijn we dan nu bij het meest omstreden punt aangekomen : het toezicht op de naleving van de meerjarenprogramma ' s , het toezicht op de naleving van regelingen waarmee de Raad op voorstel van de Commissie akkoord is gegaan .
De Commissie is niet bijster ingenomen met het verloop van deze zaak en ofschoon er wel vooruitgang is geboekt , is toch niet alles bereikt wat de Commissie destijds had voorgesteld .
Er zijn wel vorderingen gemaakt , daar het intrekken van overheidshulp een doelmatig instrument is gebleken , althans wat een lidstaat betreft die zijn opstelling gewijzigd heeft en meer informatie is gaan verstrekken .
Ten aanzien van een doeltreffender naleving van het meerjarenprogramma is er dus wel vooruitgang geboekt .
Het lijdt geen twijfel dat het nieuwe structuurbeleid voor de visserijsector voor de periode 2000-2006 regelingen omvat waarmee sancties kunnen worden opgelegd , zodat de Commissie - eindelijk - de middelen krijgt om naleving van de doelstellingen van de verschillende meerjarige oriëntatieprogramma ' s door de lidstaten beter te kunnen afdwingen .
Degenen onder u die te kennen hebben gegeven dat ze ontevreden zijn omdat de goedgekeurde sancties haar hun oordeel niet ver genoeg gaan , zou ik willen zeggen dat dit niet komt door een gebrek aan wil van de zijde van de Commissie .
De Commissie had aanvullende sancties voorgesteld die door de Raad verworpen zijn .
Zoals bijvoorbeeld de sanctie dat landen die de meerjarige oriëntatieprogramma ' s niet naar behoren hebben nageleefd , de mogelijkheid zou worden ontzegd om deel te nemen aan de visvangst in nieuwe visgronden in derde landen , gefinancierd uit communautaire fondsen .
Deze maatregel , die bijzonder doeltreffend zou zijn geweest , werd door de Raad verworpen .
De Commissie zou dus wat graag de beschikking hebben over efficiëntere methoden om een betere naleving af te dwingen .
Het ligt aan de Raad .
Uiteraard is de Commissie niet van plan bij de pakken neer te zitten , het enige waar het aan ontbreekt is eenzelfde bereidheid van de kant van de Raad .
Wat betreft de controverse rond paragraaf 6 moet gezegd dat dit vanuit juridisch oogpunt een aantal problemen oplevert .
Het is waar dat dit misschien in overweging zou kunnen worden genomen daar het uitsluitend om een tijdelijke korting gaat .
Er zijn echter ook andere methoden ter sprake gebracht waarmee de Raad evenmin akkoord heeft willen gaan .
Wij betwijfelen ten zeerste dat de Raad zijn standpunt wijzigt en een dergelijk voorstel accepteert .
Mocht hij zijn standpunt wijzigen , dan zouden deze of andere voorstellen welkom zijn .
In dat geval zouden er andere voorstellen worden ingediend , want de Commissie heeft dat natuurlijk al gedaan en het is de Raad geweest die hiermee niet akkoord heeft willen gaan .
Geachte dames en heren afgevaardigden , we mogen uiteraard niet vergeten dat de producenten vaak rechtstreeks onder sancties te lijden hebben .
Als we een parallel trekken tussen visserij en landbouw - wat natuurlijk heel wel mogelijk is - dan zien we dat in de landbouw bepaalde sancties uiteindelijk de landbouwers treffen die hun inkomsten op zeker moment zien dalen .
Inkrimping van de vloot in een bepaald land gaat natuurlijk ten koste van de bevolking van de vissers- en kustplaatsen die de inkrimping te verwerken krijgen .
Sommige vormen van ingrijpen zijn van invloed op sociaal gebied , en elke lidstaat voor zich - c.q. de Gemeenschap - dient aanvullende maatregelen te treffen om de gevolgen hiervan te verzachten .
Geachte dames en heren afgevaardigden , de naleving van de meerjarige oriëntatieprogramma ' s , en in het bijzonder de naleving van de visquota ' s , alsook het beheer van de visbestanden , zijn van cruciale betekenis voor de toekomst van de Europese visserij .
Nogmaals mijn dank en gelukwensen aan de heer Cunha met zijn verslag , en wat de naleving en de sancties betreft herhaal ik dat de Commissie met constructieve voorstellen gekomen is die door anderen van de hand zijn gewezen .
Het spreekt vanzelf dat de Commissie zich zal blijven inzetten voor een zo strikt mogelijke naleving van alle verplichtingen door alle lidstaten .
Hartelijk dank , commissaris Palacio .
Het debat is gesloten .
De stemming vindt vandaag om 12.00 uur plaats .
 
Rendementseisen voor voorschakelapparaten voor fluorescentielampen Aan de orde is het verslag ( A5-0102 / 1999 ) van de heer Turmes , namens de Commissie industrie , externe handel , onderzoek en energie , over het voorstel voor een richtlijn van het Europees Parlement en de Raad inzake de energierendementseisen voor voorschakelapparaten voor fluorescentielampen ( COM ( 1999 ) 296 - C5-0010 / 1999 - 1999 / 0127 ( COD ) ) .
Mijnheer de Voorzitter , mevrouw de commissaris , waarde collega ' s , waarom moet er een Europese richtlijn voor het energierendement van fluorescentielampen komen ?
In de vijftien landen van de Europese Unie worden elk jaar 130 miljoen van dergelijke lampen in met name kantoorgebouwen aangebracht , waar inmiddels twee derde van het licht uit fluorescentielampen komt .
In 1992 heeft de Commissie naar aanleiding van de conferentie van Rio een onderzoek laten verrichten om na te gaan welke concrete maatregelen in onze landen voor klimaatbescherming mogelijk zijn .
Daarbij is opgevallen dat een van de least-cost-maatregelen in de Europese Unie een beter energierendement van fluorescentielampen zou zijn .
Wij moeten wel beseffen dat deze lampen tien uur per dag , vijf tot zeven dagen per week , vijftig weken per jaar en gedurende ettelijke jaren branden .
Daarom hebben zelfs heel geringe rendementsverschillen , van bijvoorbeeld maar drie of vijf watt , door de jaren heen wel degelijk een heel belangrijke weerslag op het stroomverbruik .
De Europese Commissie is in 1993 gaan onderhandelen met CELMA , de vertegenwoordiging van ballastproducenten en heeft in 1996 een studie laten maken om zichzelf een wetenschappelijke grondslag te verschaffen voor een besluit .
In deze studie van 1996 worden berekeningen gemaakt aan de hand van verschillende scenario ' s .
Het meest vergaande scenario is de verdwijning van de markt van alle magnetische voorschakelapparatuur en het dekken van de marktbehoeften met enkel en alleen best available technology , met elektronische voorschakelapparatuur , waarvan het marktaandeel nu al 20 % is .
Dit scenario leidt tot een energieverbruik in heel de EU van 250 terawattuur , oftewel 250 miljard kilowattuur .
Ik kom uit Luxemburg .
Heel het Luxemburgse stroomverbruik - industrie , huishoudens en kantoorgebouwen - bedraagt per jaar 6 terawattuur .
Wij kunnen dus met deze richtlijn per jaar twee keer zoveel sparen als heel het stroomverbruik van Luxemburg .
Dit is dus , met andere woorden , niet zo irrelevant als men op het eerste gezicht zou kunnen denken .
De Commissie heeft in 1999 een voorstel gedaan .
Dit voorstel blijft zelfs nog achter bij het minst vergaande scenario van de studie , waartoe de Commissie zogezegd zelf in 1996 opdracht heeft gegeven .
Dat komt doordat de phasing out van alle magnetische voorschakelapparatuur niet consequent wordt doorgezet .
Er zullen nog verschillende magnetische apparaten op de markt blijven , waardoor wij in de komende jaren 100 miljard kilowattuur minder kunnen sparen .
Daarom moeten wij als Parlement het voorstel van de Commissie aanscherpen .
Ik heb reeds milieuargumenten genoemd , maar er is ook een technisch , financieel argument .
De industrie zelf heeft op grond van het huidig ontwerp van de Commissie geprobeerd een raming te maken en na te gaan welke investeringssignalen met dit ontwerp de markt voor voorschakelapparatuur worden gegeven .
Daarbij heeft zij vastgesteld dat over 5 à 8 jaar 50 % van de voorschakelapparatuur waarschijnlijk uit de beste magnetische voorschakelapparatuur zal bestaan .
Dat betekent dus in feite dat wij de markt een verkeer signaal geven .
In plaats van het hele investeringsvolume naar de best available technology te laten gaan , naar de elektronische voorschakelapparatuur , zal een groot deel van investeringen naar de op een na beste technologie gaan .
Het is dus niet ondenkbaar dat de industrie , wanneer zij tijdens de komende 3 à 4 jaar in de op een na beste technologie zal hebben geïnvesteerd , zich over 5 à 6 jaar , bij de waarschijnlijk eerste herziening van de richtlijn , nog sterker zal verzetten , omdat zij er niets voor zal voelen pas gedane investeringen terug te draaien .
Ik heb nog wat achtergrondinformatie over de internationale context : de Verenigde Staten hebben een phasing out vastgesteld voor alle magnetische voorschakelapparatuur tot het jaar 2010 .
Met ons voorstel - en hier wilde ik graag ook de schaduwrapporteurs , mevrouw McNally , de heer Rovsing en de heer Beysen van harte bedanken - doen wij dus in feite niets meer dan hetgeen nu al in de Verenigde Staten op stapel staat .
Mijnheer de Voorzitter , ik dank de rapporteur voor zijn uiteenzetting , waarmee ik het eens ben .
Ik ben ook dankbaar voor de goede samenwerking tussen de fracties , waardoor wij verantwoorde , correcte en goede compromissen hebben gevonden .
Daarom staat onze fractie achter deze compromissen .
Waarom krijgt dit thema onze aandacht ?
Om het kort te zeggen gaat het over de beperking van de CO2-uitstoot die door de mens veroorzaakt wordt .
Wij weten dat naarmate de levensstandaard in Azië zal stijgen , 1,4 miljard Chinezen en 1 miljard Indiërs meer en meer energie zullen gaan gebruiken , waardoor hun energieverbruik , dat nu 10 % van het Europees gemiddelde bedraagt , enorm zal toenemen .
Zij zullen immers het gewone elementaire comfort zoals warm water en misschien airconditioning , transport en een moderne industrie , gaan verlangen .
Wij hebben in Rio beloofd het milieu te beschermen .
Dit document vervult deze belofte .
Wij weten nu dat de door de mens veroorzaakte CO2-uitstoot voor 30 % afkomstig is van de elektriciteitsproductie , die 35 % van het totaal energieverbruik in de EU uitmaakt .
De lange fluorescentielampen vertegenwoordigen 53 % van het elektriciteitsverbruik voor verlichting .
Indien wij erin slagen de vooropgestelde doelstellingen te verwezenlijken , zal dit in het jaar 2020 een besparing van 6 miljoen ton CO2-uitstoot per jaar betekenen .
Met andere woorden , een besparing van 10 % in het elektriciteitsverbruik voor fluorescentielampen .
Vertaald in geld betekent dit een besparing van 250 miljoen euro per jaar .
Dit voorstel heeft dus aanzienlijke gevolgen voor het klimaat en voor de economie .
Indien het voorstel zoals gepland wordt uitgevoerd krijgt de industrie veel tijd om zich aan te passen .
De heer Turmes heeft dit ook reeds aangehaald .
Ik herinner u eraan dat de industrie reeds sinds 1992 ervan op de hoogte is dat magetische voorschakelapparaten rond 2009 min of meer verboden zullen worden .
Wat we nu beslissen , is dus niet nieuw .
In het door ons uitgewerkte compromis hebben wij gestreefd naar meer efficiëntie .
Wij wilden in de eerste plaats het klimaat beschermen .
Wij hebben gezocht naar economische voordelen en wilden voor de beperking van de CO2-uitstoot de gewone consument in zijn huis niet nodeloos met investeringen opzadelen , die hij niet kan afbetalen .
Voorts hebben wij er ook voor gezorgd dat het noordelijke deel van de Unie , het noorden van Finland , Zweden en Noorwegen , Groenland en andere plaatsen waar de elektronische voorschakelapparaten niet deugen , de magnetische voorschakelapparaten in de toekomst kunnen blijven gebruiken .
Alles bij elkaar zijn het uitstekende voorstellen en ik verzoek iedereen ze te steunen zoals in de fracties is afgesproken .
Mijnheer de Voorzitter , ik ben blij dat u dit debat als leerzaam en verhelderend ervaart .
Debatten zijn soms weinig opwindend ; het is veel interessanter om te praten over dramatische weersomstandigheden en stormen in Frankrijk .
Maar als we deze gebeurtenissen een halt willen toeroe ­ pen , is dit het omstandige technische werk dat ons te doen staat .
Ik wil de heer Turmes graag gelukwensen met zijn zeer grondige werk , zijn technisch deskundigheid en zijn bereidheid om met de leden van andere fracties serieus over compromissen te praten .
Dat wordt op prijs gesteld en ik ben van mening dat dit de manier is om in dit Parlement verant ­ woordelijk te werk te gaan .
Als wij onze in Kyoto en elders aangegane verplichtingen serieus nemen en willen voorkomen dat het weer voor dramatische gebeurtenissen zorgt , moeten we voortvarend te werk gaan .
Het is nu acht jaar geleden dat wij met de betreffende branche en met energiedeskundigen onderhandelingen startten over manieren waarop we de verlich ­ tingssec ­ tor konden gebruiken om energie te besparen .
De redenen hiervoor zijn legio - energie-efficiënte verlichting is een uitermate ver ­ stan ­ dige investering voor bedrijven binnen de Europese Unie .
Wij moeten een interne markt hebben zonder ongerechtvaardigde handelsbelemmeringen .
Onze onder ­ nemin ­ gen moeten in de gehele interne markt in dezelfde omstandigheden werken ; er moet sprake zijn van de welbekende gelijk ­ e concurrentievoorwaarden , waarbij altijd rekening wordt gehouden met bepaalde nationale belan ­ gen en omstandigheden .
Elektriciteit , zo helpt de Commissie ons herinneren , maakt 35 % van ons totale primaire energieverbruik uit en produceert 30 % van de door de mens voortgebrachte kooldioxide-uitstoot .
Het is van het grootste belang dat die sector alsmede de trans ­ port ­ sector worden aangepakt .
Het is daarom zeer juist dat op ieder terrein waar energie wordt gebruikt , onderzoek wordt gedaan naar mini ­ male rendementseisen .
We hebben dit met succes gedaan met betrekking tot huishoudboilers en industrieboilers , met koelkasten en vriezers en we hebben enkele vrijwillige afspra ­ ken - waarbij ik misschien wel bedenkingen zou kunnen hebben - in andere huishoudelij ­ ke apparaten ­ branches .
In een onderzoek dat in het Verenigd Koninkrijk , in ons alom bekende Building Research Centre werd uitgevoerd , staat dat de vaststelling van rendementseisen , in het bijzonder voor voorschakelapparatuur voor fluorescentielampen , blijkens dit onderzoek een van de meest effectie ­ ve acties is die de EU zou kunnen ondernemen om het energiever ­ bruik voor verlichting in bedrijfsgebouwen terug te dringen en dat dit derhalve nader onderzoek en ontwikkeling verdient .
Dit zeer hoog aangeschreven onderzoekscentrum besloot dat dit de sector is waaraan we moeten werken .
Een probleem is echter dat degenen die de verlichting aanschaffen niet noodza ­ kelij ­ kerwijs degenen zijn die haar gebruiken .
Investeer ­ ders in gebouwen zijn niet de mensen die daarna de elektriciteitsreke ­ ning gaan betalen .
Gezien de gigantische hoeveel ­ heid licht ­ bronnen moeten wij er echter voor zorgen dat die kopers wel verstandige aanko ­ pen móeten doen , door te zorgen dat alleen de allerbeste kwaliteit op de markt komt .
We spreken alleen over recentelijk geproduceerde voorschakelapparaten voor fluorescentielampen .
Wij zeggen niet dat ze stuk voor stuk morgen of over een week vervangen moeten worden .
Dat zou onzin ­ nig zijn .
Ons voorstel is dat wanneer de huidi ­ ge verlich ­ tingsbronnen in de loop van de volgende 15-20 jaar vervangen worden , dit zeer gefa ­ seerd , zorgvuldig en welover ­ wogen en met gebruik van de best moge ­ lijke techno ­ lo ­ gie zal plaats ­ vinden .
Een zeer lange aanpassingsperiode , zo werken wij binnen de Europe ­ se Unie .
We overvallen onze ondernemingen niet met verras ­ singspakketten waardoor ze ernstig in de problemen zouden raken .
De heer Turmes heeft het inderdaad verstandig aangepakt .
De 800 werkne ­ mers in de magnetische voorzetapparatuurindustrie staan de volgende week niet op straat .
Er zal ruim tijd worden genomen voor gelei ­ delijke invoering .
Wij in de socialistische fractie verwerpen de aanvullende amendementen die zijn ingediend .
Ze stroken niet met de doel ­ stellingen van het verslag .
Wij steunen echter de amendementen die wij hebben ondertekend als deel van het compromis en waarvan een groot aantal , zoals de commissaris onge ­ twijfeld zal bea ­ men , praktische formuleringen toevoegen .
Ik hoop dat de com ­ missaris ons zal laten weten dat dit slechts een onderdeel is van haar doelstel ­ ling om energie-efficiëntie binnen de Europese Unie te bevorderen en dat ze van onze beloften meer zal maken dan louter politieke slogans .
Mijnheer de Voorzitter , mevrouw de commissaris , collega ' s , het voorliggend verslag waaraan de heer Turmes met grote zorg heeft gewerkt , lijkt op het eerste gezicht een technische aangelegenheid .
Evenwel heeft dit verslag mijns inziens een veel grotere draagwijdte , zoals trouwens ook reeds door de collega ' s werd onderstreept .
Enerzijds is het het eerste verslag in dit nieuwe millennium dat een bijdrage zal leveren tot een zuiniger energieverbruik , en niemand zal betwisten dat de overlevingskansen van onze planeet in dit nieuwe millennium in belangrijke mate zullen bepaald worden door de wijze waarop wij in de toekomst met energie zullen omspringen .
Vandaar dat men niet achteloos mag voorbijgaan aan dit initiatief .
Anderzijds ben ik de mening toegedaan dat de wijze waarop dit verslag tot stand gekomen is via overleg met de betrokken industrie zowel als met de politici en met de Commissie , een goed voorbeeld is van wat men met een Franse term " cohabitation " zou noemen .
Daarmee bedoel ik dat de beraadslagingen en de rondetafelgesprekken die aan het voorstel voor een richtlijn voorafgingen , hebben geleid tot een consensus tussen de industrie en de Commissie .
Het verslag zoals het nu naar voren wordt gebracht , is eveneens het resultaat van compromisamendementen die goedgekeurd zijn door de belangrijkste politieke fracties en ik sluit mij aan bij hetgeen de vorige spreker , mevrouw McNally , heeft gezegd , dat het een werkwijze is die in de toekomst nog meer zou moeten gehanteerd worden .
In de compromisamendementen worden inzonderheid lange overgangsperiodes voorzien .
Het komt erop neer dat de industrie nog praktisch tien jaar de tijd heeft om alle nodige aanpassingen door te voeren .
Aan deze vaststelling dient bovendien nog te worden toegevoegd dat men aan industriële zijde reeds sedert 1992 op de hoogte was dat veranderingen onvermijdelijk waren .
Bovendien is het ook goed te weten dat slechts vanaf 2009 de magnetische voorschakelapparatuur definitief zal moeten vervangen worden .
Het belang van dit verslag , mijnheer de Voorzitter , ligt tevens in de belangrijke implicatie die deze richtlijn heeft voor de tewerkstelling van duizenden werknemers alsook in de bekommernis over de verstoring van het mededingingsbeleid .
Immers , indien te korte overgangsperiodes zouden worden vastgesteld , is het duidelijk dat niet alleen een volledige productielijn maar ook de producent in gevaar zou komen , daar deze laatstgenoemde immers niet in de mogelijkheid zou zijn om die productielijn tijdig aan te passen .
Uiteraard dient het de bedoeling te zijn dat bij de uitvoering van dit verslag regelmatig overlegd wordt met alle betrokkenen , zodat diegenen die tot dusver niet positief staan ten opzichte van het vervangen van de voorschakelapparatuur , de gelegenheid krijgen zich in het ontwikkelingsproces in te leven .
Door een afweging te maken van de verschillende belangen en door nauw samen te werken met verschillende belanghebbenden , is het Parlement erin geslaagd duidelijk en goed onderbouwd wetgevend werk af te leveren .
Collega Turmes weze erom gefeliciteerd .
Mijnheer de Voorzitter , er is sprake van een verslag over een zeer technische zaak , maar het is voor zowel de energiebesparing als de werkgelegenheid in Europa van groot belang .
De rapporteur heeft uitstekend werk verricht door de energiegevolgen van de richtlijn duidelijk te maken , maar tegelijkertijd heeft hij onvoldoende aandacht geschonken aan het feit dat als de richtlijn ten uitvoer wordt gelegd , er meer werklozen in Europa zullen komen , vooral in Duitsland , maar ook in Finland , Oostenrijk , Italië en Spanje .
In fluorescentielampen worden twee soorten voorschakelapparaten gebruikt die van invloed zijn op het energierendement ervan .
Magnetische voorschakelapparaten produceren veel licht en veel warmte .
In de noordelijke landen spaart deze warmte veel warmte-energie en is dus niet alleen verspilde energie .
Elektronische voorschakelapparaten produceren meer licht en minder warmte en zijn wat hun energierendement betreft duidelijk beter dan magnetische voorschakelapparaten .
Zij hebben de toekomst mits ze in financieel opzicht de concurrentie met magnetische voorschakelapparaten aankunnen .
Philips heeft ongetwijfeld zeer terecht in deze technologie geïnvesteerd .
De producten van dit bedrijf mogen echter niet onder politieke dwang de enige Europese standaard worden .
De heer Turmes stelt in zijn verslag voor magnetische voorschakelapparaten voor fluorescentielampen te verbieden , dit in tegenstelling tot wat de Commissie en de Raad aanbevelen .
Als het verslag wordt aangenomen , maakt het standpunt van het Parlement de Europese industrie in deze sector kapot .
Elders in de wereld zullen magnetische voorschakelapparaten gewoon gemaakt en gebruikt worden .
Deze zijn noodzakelijk in de klimatologische omstandigheden van landen als het mijne : in koude of vocht kunnen alleen magnetische voorschakelapparaten worden gebruikt .
Door het verbod zal de productie van magnetische voorschakelapparaten zich van Europa naar de ontwikkelingslanden verplaatsen .
Dat heeft men in de VS al ondervonden .
Als wij arbeidsplaatsen in Europa willen behouden , kunnen wij het verslag-Turmes niet goedkeuren op de punten die naar voren komen in de amendementen van collega Westendorp y Cabeza .
De productiekosten van elektronische voorschakelapparaten zijn tien maal hoger dan die van magnetische voorschakelapparaten en de bescherming van het milieu moet ook bekeken worden vanuit het oogpunt van het gebruik en hergebruik van materiaal .
Mijnheer de Voorzitter , ik voer het woord voor de Technische Fractie van Onafhankelijke Leden , ook al spreek ik namens een van haar geledingen .
Aan ons is de kwestie van de voorschakelapparaten voor fluorescentielampen voorgelegd .
Waar gaat het hier om ?
Elektrische stroom in fluorescentielampen , zoals in de lampen daar boven ons hoofd , wordt geregeld en gestabiliseerd door kleine apparaten , zogenaamde voorschakelapparaten .
Sinds vijftig jaar worden deze voorschakelapparaten gemaakt van een koperspoel in een plaatijzeren koker .
Ze worden " ferromagnetisch " genoemd .
Tegenwoordig bestaan er echter elektronische voorschakelapparaten .
De traditionele voorschakelapparaten zouden , vooral door optredende weerstand , tot energieverlies leiden .
Dit verlies zou tot 8 watt per uur kunnen oplopen , terwijl elektronische voorschakelapparaten niet meer dan 3 watt zouden verliezen .
Ze zouden dus een besparing van 5 watt opleveren en wanneer je dat vermenigvuldigt met 130 miljoen voorschakelapparaten , zouden er miljoenen tonnen energie kunnen worden bespaard , zou er minder CO2 zijn , minder broeikaseffect en zou de mensheid beter kunnen ademhalen .
Daarom zouden binnen acht jaar de magnetische voorschakelapparaten door elektronische moeten worden vervangen .
Dat elektronische voorschakelapparaten korter meegaan dan magnetische , zegt de heer Turmes er jammer genoeg niet bij .
Er moeten er dus meer van worden geproduceerd , waarbij meer energie wordt verbruikt , waardoor de zojuist berekende besparingen een stuk minder worden .
Bovendien worden voor de productie van elektronische voorschakelapparaten transistors gebruikt , die zware metalen zoals tantaal , germanium en zelfs arseen bevatten .
En dan hebben we het nog niet over kunststoffen , dat wil zeggen verontreinigende stoffen die niet biologisch afbreekbaar zijn , terwijl het koper en plaatijzer van magnetische voorschakelapparatuur wel biologisch afbreekbaar zijn .
Anders gezegd kun je stellen dat onze groene collega ' s zware metalen en arseen in het milieu dumpen voor een energiebesparing die minder voorstelt dan het lijkt .
Tegelijkertijd met het vergroten van de vervuiling wordt trouwens ook de werkloosheid vergroot , omdat de onderdelen die gebruikt worden bij de productie en de machines waarmee ze worden geproduceerd niet Europees zijn .
Om bijgevolg importkosten te ontlopen , zal onze industrie zich verplaatsen waardoor arbeidsplaatsen verloren zullen gaan .
Samenvattend blijkt dat , terwijl onze industrie alleen maar om een geleidelijk en selectief verbod vraagt , men met elektronische apparatuur hoogstens een beperkte bezuiniging op energiekosten bereikt .
Maar dat gaat dan wel gepaard met een uitstoot van verontreinigende stoffen en een toenemende werkloosheid .
Het werkelijke probleem van de verspilling , namelijk de gloeilampen die in verhouding tot fluorescentielampen 50 watt verliezen , wordt hiermee niet aangepakt .
Maar ja , gloeilampen worden geproduceerd door twee multinationals , Philips en Osram .
En misschien klikt het tussen de mondiaal denkenden van de Europese Commissie , die van de vage groene multinational en die van de supranationale industrie , maar daar hoeft dan nog niet al het licht vandaan te komen .
Mijnheer de Voorzitter , dames en heren , ik kijk in de zaal omhoog en zie dat wij omringd zijn door voorschakelapparatuur .
Deze zaal is volgens mij een voorbeeld van de manier waarop neonbuizen en voorschakelapparatuur samenwerken .
Ik weet trouwens zeker dat wij hier al de zuinige elektronische lampen hebben .
Het is immers bewezen dat elektronische voorschakelapparatuur reeds na een jaar of twee rendabel wordt .
Hier krijgt men dus een heel goede return of investment en daarom schakelen eigenlijk alle moderne constructeurs en ontwerpers van gebouwen over op deze elektronische voorschakelapparatuur .
Momenteel is de markt zelfs niet in staat om het benodigd aantal apparaten te produceren .
Deze technologie is dermate modern en aantrekkelijk dat de industrie het niet bij kan benen en de gevraagde hoeveelheden niet in de komende tijd kan produceren .
Dat is het hoofdprobleem .
Er is echter ook nog een ander probleem .
Wij moeten namelijk ook zorgen voor een regeling waarmee kan worden gegarandeerd dat de apparatuur op het juiste tijdstip beschikbaar is .
Anders zou er schaarste kunnen optreden .
Als namelijk enerzijds de magnetische apparatuur niet meer wordt vervaardigd en anderzijds de elektronische apparatuur niet in toereikende hoeveelheden voorhanden is , kunnen er problemen op de markt ontstaan .
Ik ben echter desalniettemin voor een regelgeving , ofschoon ik er lang over heb nagedacht of een Europese richtlijn voor voorschakelapparatuur wel zin heeft .
Ik ben voor een regelgeving omdat wij mijns inziens nog meer onderzoek moeten verrichten naar deze technologie .
Wij zullen ervoor moeten zorgen dat in de toekomst alleen wordt geïnvesteerd in elektronische apparatuur .
Vanuit het standpunt van de markt bekeken is dat weliswaar nu al vanzelfsprekend , maar toch kan deze richtlijn een stimulans zijn om nog meer en nog sneller te investeren en goed geld te verdienen .
Mijnheer de Voorzitter , de collega ' s die voor mij het woord hebben gevoerd , hebben aangetoond volledig thuis te zijn in deze uiterst technische materie van voorschakelapparatuur voor fluorescentielampen .
Dit debat vindt echter nauwelijks gehoor en ik vraag mij dan ook af hoeveel collega ' s uiteindelijk met kennis van zaken hierover kunnen stemmen .
Ik denk namelijk dat in alle wijsheid die men normaal gesproken vergaart tijdens de studie , het dagelijks leven en ook tijdens de politieke werkzaamheden , ternauwernood plaats is voor diepgaande kennis van voorschakelapparatuur voor fluorescentielampen .
Ik vraag mij dan ook af of dergelijke thema ' s wel hier in de voltallige vergadering behandeld moeten worden .
Zou het niet beter zijn deze binnen de commissie te houden ?
Het Reglement biedt ons daarvoor absoluut de mogelijkheid .
Bepaalde onderwerpen zijn zo technisch dat men ternauwernood weet waarover men stemt , tenzij men natuurlijk genoegen neemt met de plusjes en minnetjes op de door anderen voorbereide stemlijsten .
Dat is echter een ontaarding van de parlementaire activiteiten .
Men moet zich bovendien afvragen of het Parlement zich überhaupt wel met dergelijke ingewikkelde en afschuwelijk technische zaken moet bezighouden .
Zou het niet beter zijn de bevoegdheid voor dergelijke thema ' s toe te vertrouwen aan andere instanties , zoals ook in de nationale regelgeving gebeurt ?
De politieke aspecten daarvan zijn immers , zoals wij ook van de vorige sprekers hebben gehoord , miniem .
Ik wil nog een opmerking maken over de zogenaamde schone energie .
Mijns inziens heeft niemand daar eigenlijk op gelet .
Het is niet waar dat stroom schone energie is .
Natuurlijk zal ik , als ik mijn huis met elektrische apparaten verwarm en niet met op een oliestookketel aangesloten waterradiatoren , mijn stad veel minder verontreinigen .
Als wij er echter van uitgaan - zoals ook in het verslag staat - dat 30 % van de CO2 in de lucht uit stroomproductie komt , is het misschien zinvol de kennis van de publieke opinie wat op te poetsen en de mensen tot andere gedachten te brengen .
Daarom moeten de media meer duidelijkheid verschaffen over wat echte schone energie is en wat niet .
Mijnheer de Voorzitter , om te beginnen wil ik de rapporteur , de heer Turmes , gelukwensen met zijn uitstekende verslag , en verder alle sprekers en het Parlement bedanken voor hun brede steun aan het onderhavige voorstel , dat naar het oordeel van de Commissie een significante bijdrage kan leveren aan een efficiënter energieverbruik , en waarin als doel wordt gesteld het elektriciteitsverbruik van de tertiaire sector met 20 % terug te dringen .
Dat alles is noodzakelijk om het rendement van het elektriciteitsverbruik door de eindgebruikers substantieel te verbeteren , en om op die manier een bijdrage te leveren aan de naleving van onze in Kyoto aangegane verplichtingen .
In het voorstel is gekozen voor een voorzichtige benadering die gericht is op verhoging van het rendement zonder dat de fabrikanten van voorschakelapparatuur hierdoor al te zwaar belast worden .
Geachte dames en heren afgevaardigden , zoals een der sprekers reeds onderstreept heeft , is er voorafgaand aan dit voorstel overlegd met de betreffende sector .
Geachte dames en heren , ons uitgangspunt was een voorstel in verschillende stappen .
In de eerste fase , die een jaar na de goedkeuring van de richtlijn van kracht wordt , zullen de voorschakelapparaten met een laag rendement geleidelijk van de markt verdwijnen .
Daarna volgt een tweede niveau van striktere normen , waarin het aantal conventionele voorschakelapparaten geleidelijk aan beperkt wordt en waarin het gebruik van voorschakelapparatuur met een hoog rendement verplicht wordt gesteld .
Om u een indruk te geven van de verandering die dit betekent , kan ik u zeggen dat de conventionele voorschakelapparaten thans zo ' n twee derde deel van de totale afzet uitmaken .
Dat betekent dat de tweede fase een aantal verstrekkende gevolgen zal hebben die van invloed zullen zijn op de industrie , reden waarom wij een overgangsperiode van vier jaar hebben voorgesteld .
Wat de voorgestelde amendementen betreft kan ik de geachte afgevaardigden met genoegen meedelen dat de Commissie alle door de Commissie industrie , externe handel , onderzoek en energie ingediende amendementen overneemt , met uitzondering van de amendementen 1 , 17 , 19 en 20 , betreffende de automatische invoering van het derde rendementsniveau .
De Commissie is het ermee eens dat een dynamische aanpak geboden is , en het voorstel voorziet dan ook in een eventuele derde fase .
Naar onze mening is het echter een moeilijk haalbare kaart om nu al alle aspecten van die derde fase te bepalen .
Het lijkt ons beter de technische en economische aspecten van de situatie pas te beoordelen bij het ingaan van de tweede fase , en dan , na de betrokken partijen te hebben geraadpleegd , vast te stellen of we al dan niet voor de derde fase kiezen , en zo ja hoe we dat moeten aanpakken , welke technische bepalingen en vereisten er dan moeten worden voorgeschreven , en in welke periode die fase van kracht zou moeten worden .
De Commissie kan dus wel het tweede deel van amendement 23 overnemen , maar niet het eerste deel .
Om diezelfde reden kunnen wij wel akkoord gaan met een deel van amendement 1 , dat anders geformuleerd is .
Verder kunnen wij ons vinden in amendement 12 dat een doelmatige toepassing door de lidstaten tot doel heeft .
Zoals gezegd neemt de Commissie alle amendementen over die erop gericht zijn nader te specificeren dat alle voorschakelapparaten die hetzij als losse componenten dan wel als onderdelen van lampen worden verkocht , onder het voorstel vallen ; dat zijn de amendementen 3 , 4 , 5 , 6 , 7 , 8 , 9 , 10 , 11 , 13 , 14 , 21 en 22 .
Ook met amendement 2 gaan wij akkoord , daar de Commissie uitsluiting van de genoemde soorten apparatuur onderschrijft .
De amendementen 15 en 16 die de overgangsperiode tot anderhalf jaar optrekken hebben eveneens onze instemming .
Tot slot stemt de Commissie in met amendement 8 betreffende het bevorderen van de rendementsnormen op internationale fora .
Mijnheer de Voorzitter , geachte dames en heren afgevaardigden , hiermee heb ik het standpunt van de Commissie ten aanzien van het onderhavige verslag voor u samengevat .
Nogmaals mijn gelukwensen aan de rapporteur , de heer Turmes , die een uitstekend stuk werk heeft geleverd , en ik vertrouw erop dat de Raad een gemeenschappelijk standpunt vaststelt waarmee deze kwestie spoedig tot een oplossing kan worden gebracht .
Hartelijk dank , mevrouw de Palacio .
Het debat is gesloten .
De stemming vindt vandaag om 12.00 uur plaats .
 
Stemming Mijnheer de Voorzitter , een motie van orde aangaande mijn verslag over vrouwen en wetenschap .
Wij kunnen hierover vanavond gerust debatteren , maar de stemming morgen kan naar mijn mening geen doorgang vinden , omdat er met name in de Franse versie grove vertaalfouten zijn geconstateerd , die voor verwarring kunnen zorgen .
Ik wil u dan ook vragen af te kondigen dat wij eerst wachten op een gecorrigeerde versie en een door mij op te stellen resolutie en dat wij daarna , tijdens de eerstvolgende vergaderperiode , over het verslag zullen stemmen .
De stemming morgen kan mijns inziens niet doorgaan , omdat met name de Franse vertaling zo schromelijk tekortschiet .
Ik zal dat nog eens bevestigen .
Het debat over het verslag-McNally vindt vanavond plaats , maar de stemming wordt uitgesteld tot de vergaderperiode in Brussel .
Verslag ( A5-0102 / 1999 ) van de heer Turmes , namens de Commissie industrie , externe handel , onderzoek en energie , over het voorstel voor een richtlijn van het Europees Parlement en de Raad inzake de energierendementseisen voor voorschakelapparaten voor fluorescentielampen ( COM ( 1999 ) 296 - C5-0010 / 1999 - 1999 / 0127 ( COD ) ) ( Het Parlement neemt de wetgevingsresolutie aan ) Gezamenlijke ontwerpresolutie over de milieuramp als gevolg van het vergaan van de Erika ( Het Parlement neemt de gezamenlijke resolutie aan ) Gezamenlijke ontwerpresolutie over de recente stormen in Europa ( Het Parlement neemt de gezamenlijke resolutie aan ) Gezamenlijke ontwerpresolutie over het vredesproces in het Midden-Oosten Vóór de stemming : Mijnheer de Voorzitter , dit amendement gaat eenvoudig om een vergissing die in de tekst van de resolutie , in paragraaf 5 , is geslopen .
Mijn amendement wil de tekst herstellen die overeengekomen was bij de opstelling van de gezamenlijke resolutie .
Het gaat dus over een vergissing die wij proberen goed te maken met dit amendement .
Mijnheer de Voorzitter , het spijt mij dat ik nu iets moet doen wat ik normaal gesproken niet doe , namelijk amendementen toelichten .
De heer de Clercq is hier echter mee begonnen en daarom moet ook ik mijn mening geven .
Wij hebben een akkoord bereikt over de tekst die zwart op wit voor ons ligt .
Daarin nodigen wij Israël uit de bezette gebieden te verlaten .
De tekst is afgesproken zoals hij nu voor ons ligt .
Nu willen de liberalen , en misschien ook nog anderen in deze zaal , deze zin met de uitnodiging aan Israël zich uit Libanon terug te trekken , schrappen .
Dat is hun goed recht , maar dan moet men niet zeggen dat dit zo is afgesproken .
Wij hebben afgesproken wat in de tekst staat .
Zoals u terecht stelt , gaat het hier nu niet over amendementen op de tekst .
Wij gaan derhalve nu over tot de stemming .
( Het Parlement neemt de gezamenlijke resolutie aan ) Gezamenlijke ontwerpresolutie over internationale kapitaalstromen ( Het Parlement verwerpt de gezamenlijke ontwerpresolutie ) Ontwerpresolutie ( B5-0089 / 2000 ) van de heer Wurtz e.a. , namens de GUE / NGL-Fractie , over de belasting op kapitaalbewegingen ( Het Parlement verwerpt de ontwerpresolutie ) Ontwerpresolutie ( B5-0090 / 2000 ) van de heer Goebbels e.a. , namens de PSE-Fractie , over de invoering van een belasting op kapitaal ( " Tobin-belasting " ) ( Het Parlement verwerpt de ontwerpresolutie ) Ontwerpresolutie ( B5-0091 / 2000 ) van de heer Jonckheer e.a. , namens de Verts / ALE-Fractie , over kapitaalbelasting ( " Tobin-belasting " ) ( Het Parlement verwerpt de ontwerpresolutie ) Ontwerpresolutie ( B5-0092 / 2000 ) van de heer Cox e.a. , namens de ELDR-Fractie , over de Tobin-heffing ( Het Parlement verwerpt de ontwerpresolutie ) Verslag ( A5-0096 / 1999 ) van de heer Cunha , namens de Commissie visserij , over het jaarlijks verslag van de Commissie aan de Raad en het Europees Parlement over de resultaten van de meerjarige oriëntatieprogramma ' s voor de vissersvloot aan het einde van 1997 ( COM ( 1999 ) 175 - C5-0109 / 1999 - 1999 / 2112 ( COS ) ) ( Het Parlement neemt de wetgevingsresolutie aan ) Stemverklaringen - Verslag-Turmes ( A5-0102 / 1999 ) Mijnheer de Voorzitter , als vertegenwoordiger van de Partij van de Gepensioneerden heb ik voor de richtlijn inzake energierendement van voorschakelapparatuur voor fluorescentielampen gestemd .
Ik heb ook voor enkele amendementen gestemd die echter niet door het Parlement zijn aangenomen .
Ik ben absoluut voor energiebesparing .
Ik kan u zelfs zeggen dat ik sedert enige tijd ' s avonds een kaars gebruik bij de voorbereiding van de verslagen die ik in het Europees Parlement moet bespreken .
Op die manier wil ik mijn steentje bijdragen aan de energiebesparing .
Ik ben dus voor energiebesparing , maar daarbij moet men wel zijn gezonde verstand gebruiken .
Men mag niet de activiteiten kapot maken die juist een bron van werkgelegenheid zijn voor de Europese burgers .
Het voorstel voor een richtlijn van de Commissie inzake de voorschakelapparaten voor fluorescentielampen , beoogt het rendement ervan te verhogen en het energieverbruik te verminderen .
Het voorstel draagt daarvoor geleidelijke en evenwichtige maatregelen aan .
De commissie industrie , die de productie en verkoop van magnetische voorschakelapparaten uitsluitend ten gunste van elektronische voorschakelapparaten wil opheffen , heeft door de goedkeuring van een groot aantal amendementen deze evenwichtige aanpak verstoord .
Deze maximalisatie gaat voorbij aan een hele reeks technische en wetenschappelijke argumenten , zowel op het gebied van energiebesparing als van technologische ontwikkelingen .
Zo wordt genegeerd dat er bijvoorbeeld op de markt algemeen goed geaccepteerde energiezuinige magnetische voorschakelapparaten bestaan .
Ernstiger nog is het feit dat het verslag van de commissie industrie de effecten van zijn voorstellen op de werkgelegenheid absoluut negeert .
De opheffing van de productie van magnetische voorschakelapparaten zou de sluiting van talrijke productieplaatsen en het verlies van veel arbeidsplaatsen kunnen betekenen , zoals bijvoorbeeld voor de Vossloh-Schwabefabriek van Colmar .
Daarom heb ik , na de aanneming van talrijke amendementen , tegen het eindverslag gestemd .
Uitvoering ervan zou erg bedreigend zijn voor de werkgelegenheid in deze sector .
Ik doe een beroep op de Raad om de zojuist aangenomen amendementen te verwerpen .
Gezamenlijke resolutie over de olievlek voor de Franse kust Door de schipbreuk van de " Erika " zijn de kustgebieden van West-Frankrijk momenteel vervuild .
We zijn er ons allemaal van bewust dat naarmate de tijd vordert , de kans op herhaling van een dergelijke fatale gebeurtenis groter wordt .
Als gevolg van de schipbreuk van de " Exxon Valdez " bij de kust van Alaska , verbiedt de in 1990 in Amerika aangenomen wetgeving olietankers die niet voldoen aan de strengere en strikt gecontroleerde veiligheidseisen , de toegang tot de Amerikaanse havens .
Een onvermijdelijk gevolg hiervan zal zijn dat olietankers die niet aan deze eisen voldoen , in toenemende mate naar de Europese wateren zullen uitwijken en daardoor de vervuilingsrisisco ' s vergroten .
Daarom dient ons Europees Parlement zich met voorrang over deze problematiek te buigen en op korte termijn , eerst via de Commissie en vervolgens via de regeringen van de lidstaten , een pakket maatregelen in te voeren dat de bescherming beoogt van de maritieme en toeristische activiteit van het Europees kustgebied .
Onmisbaar daarbij is het , op zeer korte termijn , opzetten van een operationeel Europees maritiem agentschap , dat aan de hand van uniforme gestandaardiseerde methoden veiligheidsinspecties uitvoert op olietankers die naar Europese havens koersen .
Geachte collega ' s , het is ongetwijfeld nodig om een resolutie op te stellen en aan te nemen , maar op dit moment is het belangrijker om krachtige en ferme maatregelen te nemen om nieuwe rampen te voorkomen .
Gezamenlijke resolutie over de stormen in Europa Naar aanleiding van de storm die over Europa en met name over Frankrijk heeft geraasd , wil ik graag een aantal opmerkingen maken : 1 - Alhoewel het verband tussen deze storm , het broeikaseffect en de vervuiling niet onomstotelijk is komen vast te staan , zijn deze gebeurtenissen op z ' n zachtst uitgedrukt wel een waarschuwing voor wat ons in de toekomst kan gebeuren wanneer we zo onbezonnen doorgaan met de vervuiling van de atmosfeer van onze planeet .
2 - Terwijl , ook in Europa , vaak " tegen de laagste inschrijving " is gebouwd en de voorkeur werd gegeven aan een bovengronds elektriciteitsnet , dat vaak ook nog eens heel lelijk is , maken we vandaag de rekening op van de werkelijke omvang van de hoge kosten van die verkeerde besparingen .
3 - Naar aanleiding van de acties die in gang werden gezet om de schade te repareren , werden we niet alleen met onze zwakheden en het gebrek aan middelen geconfronteerd , maar hebben we aan de andere kant ook een grote solidariteit mogen constateren en hebben we het belang kunnen zien van het begrip " openbare dienst " binnen een aantal openbare bedrijven die zo vaak het doelwit zijn van de overheersende ultraliberale ideologie .
Ik zou graag mijn erkentelijkheid willen overbrengen aan alle werknemers van de bedrijven die onvermoeibaar en zonder morren hebben gewerkt om al het verkeer weer op gang te brengen , de elektriciteits- en telefoonverbindingen te herstellen en de getroffen gezinnen onder dak te brengen .
4 - Tot besluit , wil Europa dichtbij zijn burgers zijn of blijven , dan moet het een forse financiële bijdrage in de kosten leveren .
Daarvoor moeten de lidstaten die vaak te terughoudend zijn , de benodigde financiële middelen ter beschikking stellen .
Het noodweer dat verschillende Europese landen heeft geteisterd , laat zien hoe kwetsbaar onze samenleving ondanks haar economische en technologische ontwikkeling is .
Wij realiseren ons dat we niet gevrijwaard zijn tegen de catastrofale gevolgen van natuurrampen zoals overstromingen , aardbevingen of vloedgolven .
Een aantal landen heeft dit probleem kunnen oplossen door de slachtoffers van dit soort verschijnselen schadeloos te stellen .
Frankrijk is daarvan een voorbeeld , maar dat is een groot en welvarend land .
Kleinere landen zijn daartoe niet in staat .
Zo wordt in België al 10 jaar gewerkt aan een regeling voor schadeloosstelling van slachtoffers van natuurrampen .
Op Europees niveau blijken de regelingen met elkaar te botsen .
Op de eerste plaats was het , voordat de interne markt tot stand kwam , mogelijk om met vaste prijzen en vrijstellingen te werken .
Dit kan nu niet meer en dat lijkt me ook heel logisch .
Daartegenover is het veel moeilijker te aanvaarden dat het niet mogelijk zou zijn om een onderling garantiefonds op te richten waarin alle maatschappijen die op de Belgische markt actief zijn verplicht moeten deelnemen .
Op de tweede plaats zou de garantie van de staat pas in werking hoeven te treden op het moment dat al die fondsen zijn uitgeput ( in het geval van een grote ramp ) .
Het gaat ons er vooral om dat de slachtoffers een totale onbeperkte garantie wordt geboden .
Zij zijn al zo erg door het noodlot getroffen , moeten wij hen dan ook nog eens opzadelen met een ontoereikende dekking door de verzekering ?
Daarvoor is overheidsgarantie onontbeerlijk want geen enkele traditionele herverzekeraar werkt met onbeperkte voorwaarden .
Dat is de enige manier om de prijs voor de consument op een aanvaardbaar niveau te houden .
Wanneer er een beroep wordt gedaan op de traditionele herverzekeraar heeft dat een regulerend effect op wereldniveau .
Dat wil zeggen dat Belgische verzekerden op de een of andere manier meebetalen aan de orkanen in bijvoorbeeld Centraal-Amerika .
Het is niet de bedoeling om de solidariteit te verbreken , maar om een rechtvaardig systeem te ontwikkelen waar niet alleen de wetten van de vrije markt gelden .
Ik voeg daaraan toe dat dat de enige manier is voor de staat om de garantie te hebben dat het systeem ook het algemeen belang respecteert , waarbij toezicht moet worden gehouden op de opbouw en het gebruik van de technische voorzieningen .
Zonder zo ' n ' recht op inzage ' staat de overheid nooit garant .
Alleen door middel van een gecontroleerd systeem voor herverzekering kan worden voorkomen dat op grond van de marktwerking wordt bepaald welke risico ' s wel of niet kunnen worden verzekerd .
Wanneer een systeem van nationale solidariteit niet wordt gedekt door een systeem dat , zelfs al is het maar tijdelijk , buiten de marktwerking opereert , worden risicogroepen uitgesloten terwijl we die juist willen beschermen ( bijvoorbeeld woningen op de oever van een rivier ) .
Om die reden stel ik het probleem van afwijking van de Europese wetgeving en van het traditionele recht op mededinging aan de orde .
Dat idee is trouwens in overeenstemming met het Verdrag .
Volgens artikel 87 , lid 2 , is het toegestaan dat de overheid hulp verleent ten behoeve van het herstellen van schade veroorzaakt door natuurrampen .
Het valt helemaal niet uit te sluiten dat zulke rampen zich opnieuw voordoen .
Er moet nog steeds een oplossing worden gevonden voor de financiering van de schadevergoedingen aan de slachtoffers van natuurrampen .
Een tijdelijke afwijking van het recht op mededinging zou een land als België hoop geven op een oplossing voor dit benauwende probleem .
Ik heb mij uiteraard achter de resoluties over de stormen en de olievlek geschaard .
Mijn medeleven gaat uit naar de slachtoffers van deze rampen .
Ik denk hierbij in het bijzonder aan de bewoners van mijn regio , Champagne-Ardennes , die zwaar door het noodweer van december getroffen zijn .
Ik betreur de mogelijke gevolgen van de olievlek voor de gemeenten aan de Atlantische kust .
Ik vraag me af welke mogelijkheden er voor de jachthavens en plaatselijke overheden zijn met betrekking tot de blauwe wimpel 2000 .
De Europese blauwe wimpel getuigt al 20 jaar van de aanzienlijke inspanningen die de gemeenten zich op milieugebied getroosten .
De blauwe wimpel 2000 heeft betrekking op zo ' n 50 door de olievlek getroffen gemeenten , die zijn verspreid over 5 departementen .
Ik ben verder ongerust over het gerucht dat de toewijzing van de blauwe wimpels aan de Franse stranden langs de Atlantische Oceaan zou worden opgeschort .
De stranden hebben niet alleen hun reputatie verloren , maar er is ook sprake van onrechtvaardigheid .
Een aantal gemeenten krijgt immers wel blauwe wimpels en andere niet .
Moeten we dit accepteren zodat het toerisme aan de Atlantische kust kan worden veiliggesteld , of moeten we geen enkele gemeente deze blauwe wimpels toewijzen , zodat er tenminste sprake is van een gelijke behandeling ?
Ik wil de lidstaten en de Europese Unie verzoeken de problemen die uit deze rampen voortvloeien te verlichten met langlopende kredieten .
Verder moeten we de burgers die tot diep in hun ziel getroffen zijn door de besmeurde stranden , de ontwortelde bomen en de enorme schade aan de bossen , moreel ondersteunen .
Deze resoluties dragen hieraan bij .
De tijdfactor is belangrijk , want we praten hier niet , zoals multinationale ondernemingen , over de korte termijn .
Het zal eeuwen duren om Frankrijk opnieuw te bebossen en dat dwingt ons tot bescheidenheid .
Gezamenlijke resolutie over het vredesproces in het Midden-Oosten Mijnheer de Voorzitter , ik heb al aangekondigd dat ik een stemverklaring wil afgeven inzake de resolutie over het vredesproces in het Midden-Oosten .
Het Europees Parlement heeft al eerder zijn steun uitgesproken voor een Palestijnse staat , en doet dit opnieuw in de paragrafen 2 en 3 van de onderhavige resolutie .
Als Zweeds christen-democraat vind ik dat de Europese Unie een bijdrage kan leveren aan een duurzame vrede in het Midden-Oosten , die uiteindelijk gebaseerd moet zijn op democratie , politiek pluralisme , eerbiediging van de mensenrechten , onafhankelijkheid van de rechterlijke macht en een sociale en milieuvriendelijke markteconomie .
Daartoe kan de EU bijdragen , door met geloofwaardig optreden meer vertrouwen te wekken dan zij op dit moment geniet bij de bevolking van Israël , de enige democratie in het Midden-Oosten .
Dat in de paragrafen 2 en 3 de kwestie van de eventuele vorming van een Palestijnse staat wordt genoemd , draagt er niet toe bij dat het onderhavige proces vertrouwen wekt .
De Amerikaanse regering heeft zich nooit voor een Palestijnse staat uitgesproken , maar geniet tegelijkertijd groot vertrouwen in de regio , als een bemiddelaar in het vredesproces die constructieve bijdragen levert .
Een dergelijke rol zou de Europese Unie ook kunnen vervullen .
De onderhavige verklaring over een Palestijnse staat verzwakt de mogelijkheden om zo ' n rol te spelen .
Bij de eindstemming heb ik mij dan ook van stemming onthouden .
De recente berichten uit Tel Aviv tonen aan dat in tegenstelling tot Gods wegen , de wegen van de vrede helaas niet oneindig zijn .
Deze wegen kunnen vastlopen .
Zij kunnen onderbroken of bemoeilijkt worden door terroristische aanslagen .
Soms zijn zij bezaaid met onschuldige slachtoffers en worden hinderpalen opgeworpen voor de mensen van goede wil die zich aan beide zijden inspannen voor vrede .
De akkoorden van Sharm el-Sheikh en de onderhandelingen van Shepherdstown bewijzen echter dat , ondanks de talrijke moeilijkheden en de grote aanvankelijke meningsverschillen , compromissen mogelijk zijn en vooruitgang kan worden geboekt in de richting van vrede , alhoewel vrede zelf helaas nog niet in het verschiet ligt .
Deze vrede is nog gehuld in het rookgordijn van de aanslagen .
Zij struikelt steeds weer over terrorisme en allerlei soorten fundamentalisme .
Zij wordt alsmaar gedwarsboomd door de eeuwige vijanden van evenwicht en veiligheid .
Veiligheid is immers een van de belangrijkste factoren voor succes .
Zonder veiligheid kan er geen vrede zijn en zonder vrede in het Midden-Oosten zal het Middellandse-Zeegebied onveilig zijn en blootgesteld blijven aan alle mogelijke avonturen .
De houding van de Israëlische premier Barak is echter begrijpelijk .
Hij heeft de Palestijnse president Arafat voorgesteld de sluiting van een principeakkoord over de belangrijkste aspecten van de toekomstige , permanente status van de sedert 1967 door Israël bezette Palestijnse grondgebieden , met een tot twee maanden uit te stellen .
Ook is het uitstel van de derde ronde van de vredesonderhandelingen tussen Israël en Syrië te wijten aan de door gebrek aan veiligheidsgaranties ontstane sfeer van onzekerheid .
De vaststelling van een nieuwe grens tussen Israël en Syrië betekent dat een vreedzame oplossing moet worden gevonden van de kwestie van de Golanhoogte en rekening moet worden gehouden met de veiligheidsvereisten van beide landen .
Deze nieuwe grens is echter tegelijkertijd een absolute voorwaarde om vreedzame betrekkingen tussen de betrokken bevolkingen tot stand te brengen en het risico op nieuwe aanslagen , met al het daaropvolgend geweld , te verkleinen .
Nieuwe vredesakkoorden tussen Israël en Syrië zijn in het belang van heel het Middellandse-Zeegebied en zouden een niet onaanzienlijke bijdrage kunnen zijn aan de totstandkoming van een nieuw evenwicht in het Midden-Oosten .
Wij zijn ervan overtuigd dat er in de wereld wel degelijk ook krachten werkzaam zijn die zich verzetten tegen evenwicht en veiligheid .
Dat doen zij soms met ongehoorde wreedheid .
Zij zijn de werkelijke vijanden van de vrede .
Zij schuwen geen middel om regeringen te destabiliseren en onrust te zaaien .
Zij zijn altijd daar aanwezig waar de spanning hoog oploopt .
Soms provoceren zij deze spanning zelfs welbewust om een kink in de kabel van onderhandelingen te brengen of om stemming te kweken onder de publieke opinie en aldus de regeringen onder druk te zetten .
Europa moet de moed hebben deze krachten te ontmaskeren .
Europa moet zich niet alleen opwerpen als bemiddelaar en raadgever op diplomatiek niveau , tijdens het vredesproces , maar ook als een betrouwbare en vastberaden gesprekspartner in de strijd tegen de vijanden van de vrede .
Het kan niet door de beugel dat internationale betrekkingen telkens weer verziekt worden door geweld en aanslagen , door terrorisme .
Dit terrorisme moet aan de kaak worden gesteld .
Men moet het onophoudelijk bestrijden .
Wij leven met onze Israëlische vrienden mee , telkens wanneer zij getroffen worden door het blinde en meedogenloze terrorisme , maar wij moeten wel steeds efficiënter optreden tegen al degenen die de handen van deze terroristen wapenen .
Als de wegen van de vrede niet oneindig kunnen zijn , moeten wij er tenminste voor zorgen dat de wegen van de bestrijding van de doodshandelaren , van de werkelijke vijanden van de vrede , oneindig zijn .
Resoluties over belasting op kapitaalstromen Mijnheer de Voorzitter , in de resolutie van het Europees Parlement over internationale kapitaalstromen , die we zojuist hebben verworpen , werd een veelomvattend en zeer interessant onderwerp aangesneden , maar het werd helaas oppervlakkig en slordig behandeld .
Eerlijk gezegd had dit onderwerp beter verdiend .
Na wat onsamenhangende overwegingen werd in paragraaf 9 het eigenlijke onderwerp van de resolutie onthuld : de vraag of de Commissie binnen zes maanden een verslag op wil stellen omtrent het belang en de haalbaarheid van een belasting op internationale speculatieve kapitaalbewegingen .
Vanuit dat oogpunt bezien , moet ik helaas zeggen dat er helemaal geen grond bestond voor het gevraagde verslag .
Iedereen weet allang dat dat onmogelijk is .
Het is namelijk absoluut onmogelijk om speculatieve kapitaalbewegingen van niet-speculatieve kapitaalbewegingen te onderscheiden , wanneer we tenminste geen willekeurige en bureaucratische criteria willen gebruiken die de uitwisselingen zouden beïnvloeden .
En zelfs als dat zou lukken , dan zouden we er ook nog in moeten slagen onderscheid te maken tussen de goede speculaties , die bedoeld zijn om kunstmatige situaties te testen om zo beter met de werkelijke economie rekening te houden en de slechte speculaties , die geacht worden , willekeurig overigens , vooral bedoeld te zijn om derden te benadelen .
Dit onderscheid zou nog moeilijker te maken zijn dan het vorige .
Kortom , in deze vorm was de resolutie van het Europees Parlement absoluut niet aan de orde .
Dit neemt niet weg dat de kwestie wel anders geformuleerd had kunnen worden .
We hadden ons kunnen afvragen of een belasting op alle internationale kapitaalstromen opportuun zou zijn , ongeacht het karakter en zonder in te gaan op onderscheidingen die onmogelijk te maken zijn .
Die vraag is zinvoller , maar nogmaals , die vraag is niet gesteld .
Toch antwoord ik op die tweede vraag dat zo ' n uniforme belasting waarschijnlijk geen oplossing zou bieden voor monetaire crises waarachter meestal een wezenlijk gebrek aan evenwicht schuilgaat .
In plaats van een nieuwe belasting in het leven te roepen om de kas te spekken - welke kas eigenlijk , dat weten we helemaal niet - , zouden we er beter aan doen het economisch beleid gezond te maken en bestaande belastingen en heffingen , met name op arbeid , te beperken .
Het verheugt ons dat het vraagstuk van de belasting op internationale kapitaalstromen eindelijk onderwerp van gesprek en besluitvorming is geworden in het Europees Parlement .
Het initiatief tot dit debat kwam van onze kant , van de Confederale Fractie Europees Unitair Links / Noords Groen Links , maar kreeg uiteindelijk ook steun van andere fracties .
Dit is een zeer gewichtig vraagstuk .
Wij mogen namelijk niet vergeten dat dagelijks over de tafel van de effectenbeurzen bedragen gaan die kunnen oplopen tot zelfs 1.800 miljard dollar .
De jaarlijkse goederen- en dienstenhandel bedraagt ongeveer 6000 miljard dollar , evenveel dus als slechts vier dagen beursspeculatie .
De heer Delors had gelijk toen hij de wereldeconomie vergeleek met een casino .
Daarom verheugt het ons dat de parlementen van Finland en Canada zich , evenals de UNCTAD en de Verenigde Naties , voor belasting van kapitaaltransacties hebben uitgesproken .
Wij verwachten nu van de Commissie dat zij een voorstel doet voor een soort Tobin-belasting op kortlopende speculatieve kapitaalbewegingen .
Eveneens vragen wij dat het Portugees en het Frans voorzitterschap dit vraagstuk tot prioriteit uitroepen .
Deze belasting moet laag beginnen , geleidelijk aan opklimmen en dusdanig worden toegepast dat ongunstige gevolgen voor de reële economie , voor de handel en de investeringen kunnen worden voorkomen en middelen beschikbaar blijven voor onderwijs , milieu en ontwikkeling .
Dit moet een eerste stap zijn in de richting van een stelsel van voorschriften en belastingmaatregelen waarmee het verschijnsel van de zich als een olievlek uitbreidende internationale speculatie aan banden kan worden gelegd .
Ik heb voor de gezamenlijke ontwerpresolutie gestemd en betreur dat de christen-democraten en de liberalen de aanneming daarvan hebben voorkomen .
Wij stemmen voor het compromisvoorstel omdat het goede bedoelingen bevat .
Toch willen wij erop wijzen dat er over de eventuele invoering van een Tobin-heffing wereldwijd , in internationale en nationale fora , een debat dient plaats te vinden zonder dat dit tot gevolg heeft dat de EU een stuk van de bevoegdheid van deze fora afsnoept .
Ons economisch systeem heeft zijn grenzen laten zien .
De financiële sector loopt niet gelijk op met de werkelijke economie en zorgt te vaak voor ontregeling van die economie .
De huidige hoge werkloosheidscijfers , de steeds groter wordende kloof tussen Noord en Zuid en de toename van de armoede op wereldniveau zijn evenzovele blijken van deze trieste werkelijkheid !
Kapitaalbewegingen op wereldniveau werken destabiliserend !
Om die reden moeten wij zoeken naar maatregelen om transacties op de wisselmarkten te belasten teneinde de volatiliteit ervan te beperken en speculatieve kortetermijnoperaties in te dammen .
Een belasting zoals James Tobin , Nobelprijswinnaar voor economie , zich die voorstelde , zou een ' korreltje zand ' in het goed geoliede raderwerk van het speculatiebedrijf kunnen beteken en daarnaast vormen ook de aanzienlijke sommen die daarmee zouden vrijkomen , aanleiding om zo ' n belasting op te leggen .
Wij weten namelijk dat het hierbij jaarlijks , zelfs bij een heel laag tarief ( van ongeveer 0,05 % ) , volgens de meest pessimistische schattingen om bijna 600 miljard frank zou gaan !
De Conferentie van de Verenigde Naties inzake Handel en Ontwikkeling ( UNCTAD ) stelt voor om die som toe te laten komen aan de staten waar de belasting wordt geïnd en aan een herverdelingsfonds voor de allerarmste landen .
Het vermogen dat op die manier bij de grote internationale kapitalisten wordt weggehaald zou op die manier weer bij de burger terugkomen en een geweldige impuls kunnen geven aan de ontwikkeling van de minst bedeelde landen .
En we zouden eindelijk opereren binnen een verband waarin egoïsme heeft plaatsgemaakt voor solidariteit .
Om al die redenen heb ik voor de resolutie gestemd en ik ben dan ook blij dat onze Vergadering dit dossier weer ter tafel heeft gebracht .
Zij loopt het risico zich de woede van weinig scrupuleuze speculanten op de hals te halen die met hun acties de meest kwetsbare economieën en soms zelfs ons gehele stelsel destabiliseren .
Voorbeelden daarvan zijn de recente financiële crises in Zuid-Oost-Azië .
Wij hebben voor het verzoek gestemd om een debat over de Tobin-belasting op de agenda te zetten omdat wij ervan overtuigd zijn dat zo ' n heffing zelfs in beperkte vorm , in Europa een eerste stap zou betekenen naar een grotere sociale rechtvaardigheid en naar een andere verdeling van de welvaart .
Niet dat we ons enige illusie maken dat deze ene belasting de werkelijke oorzaken zou kunnen wegnemen van de armoede .
Die houden namelijk verband met het economische en financiële systeem dat op onze planeet de overhand heeft .
Wij stemmen voor alles wat gaat in de richting van een verzoek aan de Commissie om de haalbaarheid van de Tobin-belasting te onderzoeken .
Wij stemmen daarentegen niet voor de overwegingen van de socialisten , Europees unitair links , de groenen en de liberalen in de door hen ingediende compromisresolutie , bedoeld om het heersende economische systeem te beschermen en te reguleren en om " het functioneren van de financiële wereldmarkten veilig te stellen , zelfs wanneer deze van hun excessen zijn ontdaan " .
De vertegenwoordigers van de strijd van de arbeidersklasse zullen tegen de compromisresolutie inzake de belasting op kapitaalverkeer stemmen .
Deze resolutie , met het zowel belachelijke als utopische voorwendsel om het internationale financiële systeem te " stabiliseren " en dit te " ontdoen " van excessen , bevestigt met name de doelstelling om dit nu juist te behouden .
Ons standpunt is dat de mensheid niet alleen bevrijd moet worden van de excessen van het mondiale financiële systeem , maar ook van het financiële systeem zelf en van de kapitalistische organisatie van de economie waarvan dat systeem één van de fundamentele onderdelen is .
Niet alleen het kapitaal waarmee op de financiële markten op korte termijn wordt gespeculeerd , vertegenwoordigt een enorme , materiële , sociale en menselijke verkwisting voor de samenleving , maar eenvoudigweg al het kapitaal .
De collectieve ontslagen en het schrappen van banen waarvan momenteel sprake is - van Michelin tot Alsthom - en waartoe bijna alle grote ondernemingen overgaan , terwijl zij toch van Europa profiteren , hebben als enige doelstelling een stijging te bewerkstellingen van de koers van hun aandelen op de beurs : is dit speculatie of de normale activiteit van kapitaal ?
Als een resolutie een duidelijk voorstel voor invoering van de Tobin-belasting zou doen , zouden wij niet tegen stemmen , zodat onze stem niet zou worden verward met de stem van de gelukzalige bewonderaars van het kapitalistische systeem die iedere belasting op het grote kapitaal als een belediging beschouwen .
De politieke doelstelling die wij de werkende klasse bieden , is dat er niet alleen een zeer hoge belasting moet worden geheven op het speculatieve kapitaal , maar ook op de winst van alle grote kapitalistische ondernemingen en op het privé-vermogen van de rijke klasse , zodat het geld dat op deze wijze geconcentreerd is in de handen van de staat , kan dienen voor het scheppen van zinvolle banen bij de overheid .
De belachelijke Tobin-belasting is echter geenszins een maatregel van sociale rechtvaardigheid en zal zelfs de speculanten niet eens tot last zijn ; in plaats van een hindernis te vormen voor de verspilling en de onrechtvaardigheden van de kapitalistische economie , dient ze slechts om dit te versluieren .
De bekommernissen die in de gezamenlijke ontwerpresolutie geuit worden , zijn erg belangrijk en hebben betrekking op een ernstig probleem , waarvoor wij niet langer de kop in het zand kunnen steken en doen alsof het probleem niet bestaat .
Ik heb dan ook uitdrukkelijk alle paragrafen van de gezamenlijke ontwerpresolutie gesteund , met uitzondering van de paragrafen 4 en 8 , waarvoor ik mij onthouden heb , omdat ze nodeloze of voorbarige details bevatten .
In paragraaf 4 wordt een eenvoudige analyse van een heel ingewikkeld probleem gemaakt die mij niet helemaal correct lijkt ; in paragraaf 8 wordt onmiddellijk voor maatregelen tegen off shore-centra gepleit en , losgerukt uit elk globaal en evenwichtig kader , zorgt dit voor irritatie bij Portugal inzake het huidige off shore-centrum op Madeira .
Aangezien deze paragraaf 8 inmiddels door een meerderheid was aangenomen , zag ik mij tegen mijn zin genoodzaakt mij ook te onthouden bij de eindstemming .
Ik betreur dat de gezamenlijke ontwerpresolutie uiteindelijk niet werd aangenomen , en wij moeten deze kwestie dringend opnieuw op een omzichtige , maar correcte wijze behandelen .
Ik heb mij bij geen enkele ontwerpresolutie van de verschillende fracties , die afzonderlijk in stemming gebracht werden , aangesloten omdat geen enkele ontwerpresolutie het evenwicht vertoonde dat de gezamenlijke ontwerpresolutie beoogde .
Verslag-Cunha ( A5-0096 / 1999 ) Mijnheer de Voorzitter , ook aan dit verslag over de resultaten van de visserijprogramma ' s heb ik als vertegenwoordiger van de Partij van de Gepensioneerden mijn goedkeuring gehecht .
Het is mijns inziens volkomen terecht dat sancties worden opgelegd aan degenen die de richtlijn niet toepassen .
Ik moet daar echter aan toevoegen dat na mijn stemverklaring van vrijdag 17 december 1999 - van de vorige eeuw dus - ons werk zelfs tot de vissen is doorgedrongen .
Zij hebben mij schriftelijk - vissen kunnen immers niet praten - het volgende laten weten : " Goed zo , je hebt ons , vissen , verdedigd !
Ga zo voort , jij bent zelf een kleine vis en daarom kan niemand beter dan jij de stem van ons kleine visjes laten horen !
Vergeet daarbij vooral ook onze bejaarden niet !
Die willen graag nog lang en gelukkig leven en zijn er dus vierkant voor dat men de visvangst daar beperkt waar de mensen zich niet aan hun verplichtingen houden " .
Zij hebben mij eveneens gevraagd - maar dat bewaar ik voor een andere gelegenheid - hun voorstellen voor de maasafmetingen van de visnetten door te geven .
Ook de kleinere vissen willen graag nog lang genoeg leven om van hun pensioen te kunnen genieten .
Ik heb gestemd overeenkomstig de standpunten die de CDS-Partido Popular terzake inneemt : wij hebben veel kritiek op het gemeenschappelijk visserijbeleid , dat de Portugese visserij en vissers zoveel schade toegebracht heeft , en wij volgen het optreden van commissaris Fischler met bijzonder wantrouwen .
Wij steunen evenwel de standpunten van het verslag-Cunha , waarin geëist wordt dat de Commissie effectieve maatregelen voor controle en toezicht neemt ; door de overtreders niet echt te straffen , discrimineert de Commissie de lidstaten die zich , zoals Portugal , wel aan het MOP houden , immers nog meer .
Ik heb bijgevolg voor het eerste en laatste deel van paragraaf 6 gestemd , maar mij onthouden inzake de middelste delen , waarin voor concrete sancties gepleit wordt ; deze sancties zijn voorbarig bij gebrek aan een adequate rechtsgrond en kunnen onaangepast zijn aan de situatie , wanneer het bijvoorbeeld om een louter administratieve inbreuk gaat .
Ik heb mij onthouden bij de eindstemming omdat deze onderdelen inmiddels waren aangenomen en omdat paragraaf 5 niet afzonderlijk in stemming gebracht werd .
De CDS-PP schaart zich achter de bekommernissen van het verslag en de resolutie , maar wil momenteel niets doen dat verward kan worden met steun voor het gemeenschappelijk visserijbeleid , dat in de praktijk op een nadelige manier voor Portugal wordt uitgevoerd .
Mijnheer de Voorzitter , een motie van orde !
Ik ben bijzonder blij dat u , na een periode van ziekte , hier weer als voorzitter terug bent en dat het zo goed met u gaat !
Dank u , hiermee is de stemming beëindigd .
( De vergadering wordt om 12.44 uur onderbroken en om 15.00 uur hervat )
 
Acutaliteitendebat Aan de orde is het debat over actuele , dringende en bijzonder belangrijke kwesties .
 
Tsjetsjenië Aan de orde is het gecombineerd debat over de volgende ontwerpresoluties over Tsjetsjenië : B5-0048 / 2000 van de leden Schori en Krehl , namens de PSE-Fractie , over de situatie in Tsjetsjenië ; B5-0065 / 2000 van de heer Haarder e.a. , namens de ELDR-Fractie , over Tsjetsjenië ; B5-0067 / 2000 van de heer Markov e.a. , namens de GUE / NGL-Fractie , over de oorlog in Tsjetsjenië ; B5-0080 / 2000 van mevrouw Schroedter e.a. , namens de Verts / ALE-Fractie , over de oorlog in Tsjetsjenië ; B5-0082 / 2000 van de heer Oostlander e.a. , namens de PPE-DE-Fractie , over de situatie in Tsjetsjenië .
Mijnheer de Voorzitter , dames en heren , weer eens houdt dit Parlement zich met de situatie in Tsjetsjenië bezig , en terecht !
Tijdens vorige vergaderingen hebben wij telkens weer gewezen op het enorme belang dat wij hebben bij een vreedzame en politieke oplossing van dit vraagstuk .
Wij hebben een dringend beroep gedaan op de Russische regering en haar gevraagd dit vraagstuk niet zo te behandelen dat talrijke , door haar ondertekende overeenkomsten worden geschonden .
Helaas kunnen wij nog geen ontspanning in deze oorlog melden .
Het wordt zelfs steeds erger .
De situatie is nog dramatischer geworden .
De situatie van de burgerbevolking in Tsjetsjenië is zelfs onhoudbaar geworden .
Wij hebben geen enkele mogelijkheid om humanitaire hulp te verlenen , ofschoon wij telkens weer erop hebben gehamerd - en de Russische federatie had ons daaromtrent tijdens de top van Istanboel ook toezeggingen gedaan - dat waarnemers van de OVSE en humanitaire hulporganisaties de mogelijkheid moeten krijgen om naar Tsjetsjenië te gaan .
Ik kan nu alleen nog maar herhalen wat reeds hier in dit Parlement is gezegd en wat wij nogmaals met onze gezamenlijke ontwerpresolutie duidelijk willen maken : wij willen een politieke oplossing in het conflict .
Daarom moeten wij bij alle partijen aandringen op onderhandelingen .
Wij willen de situatie van de burgerbevolking verlichten en nodigen derhalve nogmaals de Russische federatie uit humanitaire organisaties en waarnemers van de OVSE tot Tsjetsjenië toe te laten .
Voorzitter , de oorlog in Tsjetsjenië is voor een groot deel begonnen om redenen die meer te maken hebben met de binnenlandse politiek in Rusland dan met de situatie in Tsjetsjenië zelf .
Ik vrees dan ook dat er weinig hoop is op een beëindiging van de oorlog voordat bij de verkiezingen van 26 maart de overwinning van Poetin is bevestigd , of het zou moeten zijn door een totale Russische overwinning voor die tijd .
Van belang is wat er gebeurt als het conflict eenmaal voorbij is en dat is moeilijk te voorspellen .
Het is duidelijk dat de problemen in Tsjetsjenië en de Noord-Kaukasus , die tot de armste regio ' s van Rusland behoren , niet voorbij zijn als de oorlog zelf voorbij is .
Wanneer de Tsjetsjenen in staat zijn terug te keren naar hun land zullen ze er weinig terugvinden waarmee ze hun bestaan kunnen opbouwen .
In het verleden , na de vorige oorlog , kwam er niets terecht van de beloofde Russische reconstructie en het was moeilijk om buitenlandse hulp te bieden door problemen van zowel Russische als Tsjetsjeense kant .
Tegelijkertijd is het ook goed om naar de positieve voorbeelden te kijken , bijvoorbeeld naar de vooruitgang die is geboekt in de drie onafhankelijke Kaukasische staten , Armenië , Azerbeidzjan en Georgië .
Daar is geen oorlogsdreiging meer en de Europese instellingen moeten zich bewust zijn van de andere situatie daar .
Want zo kan het dus ook .
Mijnheer de Voorzitter , de oorlog in Tsjetsjenië woedt inmiddels al vier maanden lang .
Het Europees Parlement heeft deze oorlog veroordeeld en aangedrongen op een wapenstilstand en politieke dialoog .
Het Parlement heeft ertoe bijgedragen dat humanitaire hulp kon worden verleend en financiële middelen van de Europese Unie in de richting van Tsjetsjenië konden vloeien .
Helaas is het einde van de oorlog en het lijden van de burgerbevolking nog steeds niet in zicht , om van een duurzame oplossing van het conflict maar te zwijgen .
Heeft de EU werkelijk alles gedaan wat in haar vermogen lag ?
Het is een feit dat de Raad en enkele lidstaten , waaronder ook de Bondsrepubliek Duitsland , uitermate terughoudend zijn in hun politieke , diplomatieke en economische reacties op de aanhoudende weigering van Rusland om een politieke dialoog te beginnen .
De Europese Unie en haar lidstaten moeten duidelijk maken dat het absoluut buitensporig gebruik van militair geweld voor een oplossing van het conflict in Tsjetsjenië en de massale schending van de mensenrechten niet door de beugel kunnen .
Het Europees Parlement moet pleiten voor een opschorting van de partnerschaps- en samenwerkingsovereenkomst met Rusland , totdat Rusland instemt met een wapenstilstand .
Afgezien daarvan moeten wij de lidstaten uitnodigen aanvullende politieke , diplomatieke en economische sanctiemaatregelen te nemen .
Wapenhandel en financiële ondersteuning van de oorlogvoerende partijen moeten onmiddellijk worden tegengegaan .
Niemand betwist Rusland het soevereine recht om zijn territoriale integriteit te beschermen en terrorisme te bestrijden .
De vraag is echter met welke middelen men dat wil bereiken .
Het is moeilijk balanceren tussen dialoog en samenwerking met Rusland enerzijds en sancties ten gevolge van de oorlog anderzijds .
Wij mogen Rusland niet vernederen en afzonderen , zoals dat in het afgelopen decennium helaas maar al te vaak is gebeurd .
De samenwerking en het partnerschap met Rusland zijn voor beide zijden voordelig en onontbeerlijk voor een vreedzame ontwikkeling van Europa .
Het extern beleid van de Europese Unie is echter pas geloofwaardig als wij in geval van oorlog en massale schending van de mensenrechten niet terugschrikken voor consequent politiek , diplomatiek en economisch handelen .
Mijnheer de Voorzitter , gisteren zeiden mijn collega ' s nog dat Tsjetsjenië in de afgelopen maanden telkens weer punt één van de agenda is geweest .
Dat klopt , maar wat is er van onze eisen terechtgekomen ?
De heer Sakellariou zei het al : wij moeten onze eisen telkens weer herhalen .
Wij mogen dat mijns inziens ook absoluut niet beu worden .
Zolang namelijk het militair geweld tegen de burgerbevolking in Rusland op zulk een dramatische wijze escaleert , moeten wij hier onze stem verheffen en zeggen : " Het moet afgelopen zijn !
Dat accepteren wij niet !
Dat is een schending van de internationale mensenrechten !
Dat is geen interne aangelegenheid van Rusland " .
De lijst met oorlogsmisdaden wordt steeds langer , of het nu gaat om de lijst van jongeren die uit de vluchtelingenstromen worden gepikt en gearresteerd , of om de lijst van talloze verkrachtingen die ik vandaag op de tafel in mijn bureau kreeg en die van onafhankelijke waarneemsters van mensenrechten afkomstig is .
De vrouwen in de islamitische samenleving worden daardoor in een dramatische situatie gebracht en daarom moeten wij hun speciale aandacht schenken .
Het zijn al die kleine persoonlijke drama ' s die ons ertoe aanzetten onze mond niet te houden .
Intussen zijn ook veel belangrijke drinkwaterreservoirs door de bombardementen totaal verontreinigd door olie .
Ik verzoek de collega ' s dit amendement nog in de resolutie op te nemen .
Dit gebeuren kwam ons namelijk pas ter ore toen wij onze gezamenlijke resolutie al hadden afgesproken .
Wij kunnen toch niet eenvoudig blijven toekijken !
Het gaat om 100.000 vluchtelingen die , in tegenstelling tot hetgeen in Kosovo het geval was , zonder enige internationale hulp in Ingoesjetië verblijven .
Deze piepkleine republiek kan het gewoon niet meer aan .
Ik moet eerlijk zeggen dat ik hoogst verbaasd ben over het uitblijven van een reactie van de kant van de Commissie op onze eisen .
Ik verwacht eigenlijk dat de Commissie ons vandaag concreet zal zeggen hoe zij de besluiten van het Parlement en de besluiten van Helsinki denkt uit te voeren .
Dat wat u gisteren ten beste gaf , was werkelijke een beschamende vertoning voor dit Parlement .
Daarom verwacht ik ook dat men nagaat of hetgeen in Rusland gebeurt daadwerkelijk met paragraaf 2 van het .........
( Spreekster wordt door de Voorzitter onderbroken ) Mijnheer de Voorzitter , de regering van de Russische Federatie acht zichzelf een volwaardig lid , bijvoorbeeld van de Raad van Europa .
Dit legt verplichtingen op die veel verder gaan dan allerlei internationale overeenkomsten ter bescherming van de mensenrechten , veel verder ook dan het oorlogsrecht .
De relaties die wij met Rusland in verdragen zijn aangegaan , wijzen ook in die richting .
Maar de wijze waarop de Russische regering haar problemen met Tsjetsjenië probeert op te lossen , gaat dwars in tegen die internationale regels .
Wij kunnen ons voorstellen dat terrorisme en bijvoorbeeld agressie tegen Dagestan moesten worden beantwoord .
Het is zo dat de autoriteiten van Tsjetsjenië niet zo maar kunnen worden benoemd tot vertegenwoordigers van een geregelde democratische rechtsstaat .
Het was hun bijvoorbeeld niet mogelijk om de wrede kidnappingen en gijzelingen te voorkomen in eigen gebied .
Maar de middelen die Rusland gebruikt , zijn disproportioneel en op zichzelf te veroordelen en daarbij bedoel ik met name de bombardementen op de bevolking en de behandeling van de bevolking die bezig is dat land te verlaten .
Wij hebben de plicht om daartegen op te komen .
Niet uit zelfgenoegzaamheid , want als iemand uit een voormalige koloniale mogendheid weet ik van dat soort oorlogen en de spijt die pakweg twintig , dertig jaar later pas bovenkomt over misdaden die begaan zijn .
Maar de toekomst van Rusland en Tsjetsjenië , die gaat ons ter harte en daarom deze oproep .
De resolutie steunen wij dan ook van harte .
De resolutie richt zich met name op humanitaire aspecten , op steunverlening , op verschuiving ook van het TACIS-programma in die richting , op diplomatiek overleg en mogelijkerwijze op overleg op grondslag van de OVSE over de stabiliteit in de Kaukasus .
Wij willen als Europese Unie samenwerken met internationale organisaties waar Rusland steun van verlangt en verwacht .
Maar in elk geval zullen wij ook op deze wijze , ook als het hard moet , de dialoog met Rusland op alle mogelijke wijzen moeten voortzetten .
Mijnheer de Voorzitter , wat is er in de vier maanden dat wij ons met deze kwestie bezighouden veranderd ?
Ten eerste hebben wij de fluwelen putsch van de heer Poetin gehad .
Dat had hij heel handig gepland : op oudejaarsdag , kort voor het begin van het nieuwe millennium .
Hij heeft daardoor weliswaar een heel machtige positie weten te veroveren , maar tegelijkertijd is hij een van de grootste politieke oorlogsprofiteurs van onze tijd geworden .
Toch moet hij mijns inziens de macht die hij nu heeft , gebruiken om een punt achter de oorlog te zetten , om de paix des braves van generaal De Gaulle , de vrede van de dapperen , te sluiten .
Hij heeft nu de kans een eind te maken aan deze moorddadige oorlog en wel vanuit een heel sterke positie .
Als hem dat niet lukt , zullen zijn presidentiële verblijven waarschijnlijk van bloed overstromen .
Er is nog een tweede belangrijk punt .
Er is nog een verandering merkbaar en wel in de Russische publieke opinie .
Gelukkig hoort men nu ook kritiek , kritiek van moeders van soldaten , kritiek van media en van voorvechters van de mensenrechten .
Het zijn nog minderheidsstemmen , maar daaruit blijkt wel dat ook in het Russische volk een geweten blijft functioneren en dat wij het Russische volk niet aansprakelijk mogen maken voor hetgeen zijn leiders doen .
Ten derde ben ik van mening dat men in Tsjetsjenië zelf blijk heeft gegeven van een bewonderenswaardige wil tot verzet .
Daarom heb ik ook grote problemen met paragraaf 4 van de resolutie .
Ik begrijp namelijk heel goed dat men de mensen in Tsjetsjenië probeert te beschermen en wil voorkomen dat zij het slachtoffer van een volkerenmoord worden .
Mijns inziens moeten wij als Europese Unie eindelijk zware druk uitoefenen en artikel 2 van de partnerschapsovereenkomst in overweging nemen .
Ook de Commissie en de Raad moeten eindelijk concrete druk uitoefenen , zoals het Parlement dat met zijn bescheiden mogelijkheden van meet af aan heeft gedaan .
Wij moeten als EU met één stem spreken en mogen de duidelijke taal niet aan enkel het Europees Parlement overlaten .
Wat de humanitaire hulp betreft is het voor ons beschamend dat bepaalde NGO ' s er allang in zijn geslaagd concrete hulp te verlenen .
Ik weet dat een zending babyvoeding is aangekomen .
Helaas slaagt de Commissie er echter niet in in de buurt van Tsetsjenië de noodzakelijke kanalen te openen en ik zou graag van de Commissie willen horen waarom dat niet lukt .
Men moet eindelijk concrete humanitaire hulp verlenen , hulp tegen de volkerenmoord .
Wat in Tsjetsjenië gebeurt , is namelijk volkerenmoord .
Mijnheer de Voorzitter , waarde collega ' s , wij houden ons niet pas sedert vier maanden , sedert het uitbreken van het tweede militair conflict , met het probleem van de Kaukasische volkeren en Rusland bezig .
Daar hebben wij ook in het verleden vaak over gesproken .
Tot nu toe hebben wij echter in het militair conflict tussen Rusland en het Tsjetsjeense volk nog steeds geen succes weten te boeken .
Er heerst nog steeds geen vrede in dit gebied en ofschoon het Europees Parlement altijd een heel duidelijk politiek standpunt heeft ingenomen , hebben wij tot nu toe niets bereikt .
Mijns inziens zijn er nu echter , na de Doema-verkiezingen en het aftreden van Jeltsin , ook voor ons nieuwe politieke mogelijkheden .
Mijns inziens moet het Europees Parlement niet alleen nadenken over de meest zinvolle sancties , maar ook proberen een politieke dialoog op gang te brengen met Russische politici .
De samenstelling van de Doema is heel anders dan ooit tevoren en dat geeft ons een kans politieke bondgenoten te vinden in ons streven naar een politieke beëindiging van het militair conflict in Tsjetsjenië en naar herstel van de vrede .
Wij weten allen dat ook na beëindiging van dit militair conflict het probleem van de Kaukasische volkeren nog lang niet de wereld uit zal zijn .
Wij hebben dus een politieke dialoog nodig .
Wij hebben politieke samenwerking nodig .
Dit conflict dateert immers niet van vandaag .
Dit is het resultaat van de geschiedenis van de Kaukasische volkeren in Rusland , van hun verzet tegen Rusland , tegen deportatie en bezetting .
Mijns inziens ligt het absoluut in de lijn van het Europees Parlement ook na de beëindiging van het militair conflict bondgenoten te zoeken voor een politieke dialoog .
Mijnheer de Voorzitter , wij zijn uiteraard verontwaardigd over het barbaarse karakter van de Russische interventie in Tsjetsjenië , verontwaardigd te zien hoe Boris Jeltsin en zijn kliek deze bloedbaden hebben kunnen gebruiken om de aandacht af te leiden van de ellende die zij met hun beleid over de Russische bevolking hebben uitgestort .
De moorden in Tsjetsjenië leveren nu stemmen op in Moskou .
Maar de verontwaardiging omvat meer dan dit alleen .
Hoe kan men begrip hebben voor de medeplichtige passiviteit van de mogendheden uit het Westen die zich voorvechters noemen van humanitaire en militaire hulp en die niet hebben geaarzeld om Irak en het voormalig Joegoslavië te bombarderen ?
Deze mogendheden kijken nu met een verliefde blik naar de alcoholistisch-mafiose klieken die Rusland leiden .
Denk maar eens aan de enthousiaste woorden van Amerikaanse en Europese leiders die vol lof waren over de verdiensten van Boris Jeltsin .
Door zich solidair te verklaren met de Russische regering , hebben ze de voorkeur gegeven aan de wetten van de markt ten koste van de bescherming van de rechten van de bevolking .
Laten wij ophouden met deze schaamtevolle hypocrisie en de onmiddellijke terugtrekking van de Russische troepenmachten en het recht op zelfbeschikking , de onafhankelijkheid van het Tsjetsjeense volk dus , eisen .
Mijnheer de Voorzitter , mijnheer de commissaris , geachte collega ' s , ik wil hierbij graag eer betuigen aan Dimitri Neverovsky , lid van de transnationale radicale partij en lid van mijn partij , die is veroordeeld tot twee jaar gevangenisstraf , omdat hij gewetensbezwaren had , omdat hij zich verzette tegen de oorlog in Tsjetsjenië .
Ik wil ook graag eer betuigen aan de actievoerders van de transnationale partij die , als enigen in Moskou , hebben gedemonstreerd tegen de oorlog in Tsjetsjenië .
Tot mijn spijt vind ik dat wij , om de redenen die mevrouw Schroedter reeds heeft genoemd , geen eer kunnen betuigen aan onze commissaris , Poul Nielson .
Hij heeft vier maanden lang geen moment de tijd kunnen vinden om naar Tsjetsjenië te gaan , naar de regio , om ervoor te zorgen dat de Europese Unie ten minste op humanitair gebied - en ik heb het hier niet over het politieke vlak - een bevredigende reactie op de tragedie geeft .
Ik vind dit bijzonder ernstig .
Ik hoop dat wij de heer Nielson de komende dagen in Tsjetsjenië zullen zien , of in ieder geval in de regio , of in ieder geval in Ingoesjetië en dat hij zich eindelijk over deze vluchtelingen ontfermt .
Mijnheer de Voorzitter , twee stemmen van Tsjetsjeense vrouwen , vluchtelingen .
Eerste citaat : " Mijn zoon is 13 .
Als wij terugkeren , vrees ik dat de Russen hem dadelijk arresteren en laten verdwijnen " en , tweede citaat , " De Russen zijn geen bevrijders , maar bezetters .
Vroeger terroriseerden ons de islamieten .
Vandaag doen dat de Russische soldaten . "
Het einde van het bloedvergieten in de noordelijke Kaukasus lijkt geenszins in zicht .
Zonder enige schroom houdt de Russische minister-president en interim-president , Vladimir Poetin , een officiële delegatie van de Raad van Europa voor dat zij haar kritiek op de oorlog van het Kremlin niet dient te baseren op propagandamateriaal .
Inderdaad , om de publicitaire regie van deze tweede Tsjetsjeense oorlog binnen enkele jaren heeft Moskou zich dit keer van meet af aan bekommerd .
Dat mag echter niet baten .
De verhalen uit de immense schare van Tsjetsjeense vluchtelingen spreken voor zich .
Evenmin laten alle Russische politici zich ringeloren en intimideren door Poetin en diens influisteraars .
De hervormingsgezinde presidentskandidaat Grigorij Javlinskij bijvoorbeeld stelt onomwonden dat het een misdaad is een oorlog te benutten voor verkiezingsdoeleinden .
Javlinskij pleit voor een dialoog met de Tsjetsjeense leiders én bevolking .
Deze Russische bezonnenheid verdient onze steun .
Het reëel dreigende alternatief is immers een schier uitzichtloze guerrilla De voorliggende , politiek evenwichtige resolutie van het Europees Parlement beoogt dit afschrikwekkende en gevaarvolle scenario in elk geval te voorkomen .
Het effect ervan kunnen wij sowieso meten wanneer Poetins bewindsman voor buitenlandse zaken , Ivanov , volgende week zijn opwachting maakt in Straatsburg bij de Raad van Europa .
Mijnheer de Voorzitter , waarde collega ' s , wij hebben druk op Rusland uitgeoefend om te komen tot een politieke oplossing in Tsjetsjenië .
Onze sanctiedreigingen hebben niet tot resultaat geleid .
Om een politieke oplossing te bevorderen moet er naar mijn mening een politieke dialoog met de Russische leiders worden begonnen , er moet dus met politieke middelen met de nieuwe leiders naar een politieke oplossing worden gezocht .
Van de Doemaleden is 70 % nieuw en Rusland heeft ook een nieuwe interim-president .
Deze interim-president heeft verklaard een politieke dialoog te willen .
Hij heeft al een ontmoeting gehad met een delegatie van de Raad van Europa waarmee hij drie uur lang heeft gesproken .
Mijn voorstel is dat een delegatie van het Europees Parlement naar Moskou gaat om vooral een politieke dialoog met de nieuwe leiders te voeren .
Ten tweede stel ik voor dat de commissaris voor Buitenlandse Zaken , Christopher Patten , eveneens een politieke dialoog over de situatie in Tsjetsjenië begint .
Met politieke middelen kan men invloed uitoefenen op de politieke oorlog waarvan nu sprake is .
Mijnheer de Voorzitter , de Commissie blijft in de grond gehecht aan een partnerschap met Rusland op de lange termijn , gebaseerd op de partnerschaps- en samenwerkingsovereenkomst en op de gemeenschappelijke strategie , teneinde de veiligheid en stabiliteit in Europa in een breder kader te versterken .
In overeenstemming met het duidelijke standpunt van het Parlement acht de Commissie het derhalve verkeerd om alle communicatiekanalen af te snijden .
Wij dienen vooral met de Russen te kunnen spreken over ons grote meningsverschil en over onze grote bezorgdheid ten aanzien van de situatie in Tsjetsjenië .
De Europese Raad van Helsinki heeft een zeer duidelijke boodschap afgegeven over de kritieke situatie waarin de burgerbevolking zich bevindt en over de noodzaak voor Rusland om de mensenrechten te eerbiedigen .
Ik denk hierbij met name aan het ultimatum aan de inwoners van Grozny , het buitensporig en willekeurig gebruik van geweld tegen de burgerbevolking , de belemmeringen die worden opgeworpen voor een veilige en snelle humanitaire hulpverlening door de hulporganisaties en het gebrek aan een werkelijke politieke dialoog met de legitieme Tsjetsjeense autoriteiten .
De situatie is niet verbeterd sinds de Top in Helsinki .
Hoewel het ultimatum aan de inwoners van Grozny niet is uitgevoerd , blijven wij ons grote zorgen maken over de noodsituatie van de burgerbevolking en in het bijzonder de personen die in Grozny in de val zitten .
De omstandigheden voor het bieden van humanitaire hulp blijven moeilijk .
Er is nog geen oplossing in zicht voor wat betreft het militaire conflict , gezien het feit dat de Russische troepen een vrij sterke tegenstand ondervinden .
De interim-president , Poetin , spreekt nu over verlenging van de operatie .
De vrees neemt toe dat de instabiliteit ook het naburige Georgië in zijn greep krijgt .
Het voorzitterschap en de Commissie zijn actief bezig met de toepassing van de conclusies van de Europese Raad van Helsinki , namelijk het uitvoeren van de gemeenschappelijke strategie , het opschorten van sommige bepalingen van de samenwerkingsovereenkomst en het strikt toepassen van de handelsbepalingen hiervan , de overweging om de TACIS-middelen te gebruiken voor humanitaire hulp en om TACIS 2000 terug te brengen tot een basisprogramma met een beperkt bereik .
Deze kwesties zullen aanstaande maandag door de ministers van Buitenlandse Zaken worden besproken in de vergadering van de Raad Algemene Zaken .
Het is duidelijk dat wij vandaag niet vooruit kunnen lopen op de resultaten hiervan .
Maar ik zal ervoor zorgen dat mijn collega , de heer Chris Patten , in kennis wordt gesteld van de punten die in dit debat naar voren zijn gebracht , zodat hij deze kan doorgeven aan de Raad .
Tot slot wil ik graag benadrukken dat de verklaring van Helsinki reeds is omgezet in concrete maatregelen , waarbij in het bijzonder rekening wordt gehouden met het standpunt van het Parlement .
Het Parlement wil immers dat de ondertekening van de overeenkomst voor wetenschap en technologie wordt opgeschort en dat de handelsbepalingen strikt worden toegepast , te beginnen met een actie in de staalsector tegen de exportbelasting op afval van niet-ijzerhoudende metalen .
Daarnaast heeft de Commissie besloten om de begrotingsautoriteit niet te verzoeken om overdracht van de kredieten van het programma voor voedselhulp aan Rusland die vorig jaar niet gebruikt zijn .
Mijnheer de Voorzitter , heeft commissaris Nielson zijn ontslag ingediend ?
Hier wordt niet over gesproken .
Wat de heer Patten betreft , akkoord , maar de heer Nielson , de commissaris die verantwoordelijk is voor humanitaire zaken , is volledig afwezig .
Wij gaan hier geen discussie over houden .
De heer Nielson kan hier deze week door omstandigheden niet aanwezig zijn , zoals de Voorzitter van het Parlement de vergadering maandag al heeft meegedeeld .
Zij zei toen dat de heer Nielson haar persoonlijk een brief had geschreven waarom hij deze week verhinderd was .
Mijnheer de Voorzitter , normaal gesproken mag men toch de commissaris een korte vraag stellen .
Ik wilde alleen heel concreet vragen - deze vraag werd namelijk niet beantwoord - of er al dan niet humanitaire hulp wordt verleend .
Ik bedoel natuurlijk nu , niet in de toekomst , maar op dit moment !
De commissaris mag deze vraag beantwoorden als hij dat wil , maar het is niet de normale procedure om tijdens het actualiteitendebat aanvullende vragen te stellen .
Het actualiteitendebat kent een zeer strakke tijdsplanning .
Als de commissaris echter het woord wil , dan geef ik hem dat gaarne .
Mijnheer de Voorzitter , de heer Nielson heeft reeds aangegeven welke problemen er zijn met betrekking tot het verlenen van humanitaire hulp .
Het probleem ligt vooral op dit vlak .
Het gecombineerd debat is gesloten .
De stemming vindt om 17.30 uur plaats .
 
Ivoorkust Aan de orde is het gecombineerd debat over de volgende ontwerpresoluties inzake Ivoorkust : B5-0049 / 2000 van de leden Carlotti en Sauquillo Pérez del Arco , namens de PSE-Fractie , over de situatie in Ivoorkust ; B5-0063 / 2000 van de heer Van den Bos , namens de ELDR-Fractie , over Ivoorkust ; B5-0068 / 2000 van de leden Sjöstedt en Alavanos , namens de GUE / NGL-Fractie , over de situatie in Ivoorkust ; B5-0077 / 2000 van de heer Rod e.a. , namens de Verts / ALE-Fractie , over Ivoorkust ; B5-0087 / 2000 van de heer Novelli e.a. , namens de PPE-DE-Fractie , over de staatsgreep in Ivoorkust .
Slechte regeringen moeten via de stembus verdwijnen en niet via de loop van het geweer .
Dat geldt ook voor Ivoorkust .
De terecht grote ontevredenheid over het corrupte regime-Bedié rechtvaardigt geen staatsgreep .
Het gaat er nu om dat de nieuwe machthebbers zich aan hun woord houden en op korte termijn de democratie herstellen , een grondwet maken en uiterlijk in juni vrije verkiezingen houden onder internationaal toezicht .
Ook is het essentieel dat de corruptie wordt aangepakt .
Als het nieuwe regime zich niet aan de beloftes houdt , zal het samenwerkingsakkoord met Europa moeten worden opgeschort .
De regering van nationale eenheid heeft zeer weinig tijd om het internationale vertrouwen te herstellen .
Hoe eerder zij via de stembus zelf weer verdwijnt , hoe beter .
Volgens de compromisresolutie over de situatie in Ivoorkust moet de democratische legitimiteit worden hersteld .
Maar waar gaat het hier over ?
Vanaf de schanddaad van de Franse koloniale overheersing , de dictatuur van Houphouët-Boigny , het zowel autoritaire als corrupte regime van Konan Bédié en het militaire regime van Guei , heeft de bevolking van Ivoorkust nooit werkelijk vrije verkiezingen , noch democratische rechten en vrijheden gekend .
Achter de hypocriete woorden over democratie , streeft de resolutie vooral naar het herstel van de autoriteit van de staat en het veiligstellen van bezit .
Onze solidariteit gaat uit naar de overweldigende meerderheid van de bevolking van Ivoorkust , arbeiders , werklozen en kleine boeren die geen enkel bezit hebben en het hoofd nauwelijks boven water kunnen houden .
Behalve de dictatuur en de ellende , hebben zij ook altijd moeten lijden onder de repressie van de staat .
Ik wil ook graag nog wijzen op de verantwoordelijkheid van de Franse staat , alle regeringen samen genomen , die niet alleen het éénpartij-regime in Ivoorkust heeft gesteund , maar die dit ook als voorbeeld van stabiliteit en zelfs democratie heeft gesteld voor heel Afrika .
En dat allemaal om de belangen te beschermen van de grote Franse industriële groepen die zich daar verrijken en het land verarmen .
Laten wij de hand in eigen boezem steken , want als het echte militaire regime van Guei en de schijndemocratie van Bédié veroordeeld moeten worden , moeten de grote mogendheden en hun steun aan dictaturen in arme landen nog meer worden veroordeeld .
Mijnheer de Voorzitter , mijnheer de commissaris , enige maanden geleden heb ik hier door de heer Johan Van Hecke in gruwelijke en terechte bewoordingen de veroordeling horen uitspreken van die toenmalige regering die door een staatsgreep ten val gebracht is .
Ik ben het eens met de collega ' s die zeggen : dat is niet de goede manier .
Maar in zo ' n land zijn er niet veel goede manieren om zoiets te doen .
Dit regime was een slecht regime .
Wij hopen nu dat er een proces kan op gang gebracht worden want democratie lijkt ons niet alleen een moment van verkiezingen te zijn .
Democratie is een proces en door gebruik te maken van de artikelen in de Overeenkomst van Lomé willen wij erop wijzen dat onderhandelingen misschien kunnen leiden , mits een goed engagement van de Europese landen , tot het gewenste resultaat .
Men had ook kunnen kiezen voor het onmiddellijk uitsluiten van het land van de Lomé-hulp .
Maar ik denk dat de gekozen procedure enige mogelijkheden biedt op voorwaarde dat wij zeer goed weten waar wij naartoe willen en dat wij ook gereed staan om dit land effectief te helpen .
Mijnheer de Voorzitter , geachte collega ' s , op 24 december heeft een militaire staatsgreep een abrupt einde gemaakt aan de democratie in Ivoorkust .
De voorgaande sprekers hebben vrijwel alles al gezegd over de onvolkomenheden van het vorige regime .
Er zijn beschuldigingen van corruptie geuit .
Inderdaad ligt het voor de hand dat bij de binnenkort te houden presidentsverkiezingen de stemmen mogelijk gemanipuleerd zullen worden .
Ik wil deze gelegenheid aangrijpen om de aandacht van het Parlement te vragen voor een ander land waarover weinig wordt gesproken : Senegal , waar presidentsverkiezingen gehouden zullen worden en waar hetzelfde gevaar van manipulatie bestaat als in Ivoorkust .
Maar het is duidelijk dat in Ivoorkust , net zomin als elders , dit gevaar niet als excuus kan worden gebruikt voor wat er zich daar heeft afgespeeld .
Een militaire staatsgreep is geen overwinning voor de democratie en zal dat ook nooit worden .
Ons Parlement , dames en heren , dient deze staatsgreep te veroordelen , maar dat is natuurlijk niet genoeg .
Er is een overgangsregering gevormd en het Europees Parlement dient druk uit te oefenen om in juni 2000 vrije en open verkiezingen te organiseren , overeenkomstig het verzoek van de West-Afrikaanse Economische Gemeenschap , waarbij waarnemers van de internationale gemeenschap aanwezig zijn en waarbij gebruik gemaakt wordt van betrouwbare kiezerslijsten .
Daarnaast wil ik dat de politieke leiders die bij deze staatsgreep gearresteerd zijn , vrijgelaten worden .
De vrijheid van meningsuiting en de eerbiediging van de mensenrechten dienen opnieuw gegarandeerd te worden .
In dit verband dient ons Parlement de actie van de Commissie op de voet te volgen door te verzoeken om het in gang zetten van de raadplegingsprocedure met het oog op een eventuele opschorting van de samenwerking tussen de Europese Unie en Ivoorkust .
Dames en heren , mijnheer de Voorzitter , geachte collega ' s , de terugkeer van de democratie in Ivoorkust dient vanaf vandaag een constante zorg van ons Parlement te zijn en daarnaast ook van iedereen die wil dat het recht zegeviert over de macht .
Mijnheer de Voorzitter , mijnheer de commissaris , de democratie blijft een uiterst broos gegeven in Afrika .
Dat is eens te meer gebleken in Ivoorkust , nochtans een land dat lang doorging als een model van relatieve politieke en economische stabiliteit .
Het is juist , het regime van Bedié was de laatste tijd snel aan het afglijden .
Het IMF , de Wereldbank en de Europese Unie hadden dat afgelopen jaar hun hulp aan Ivoorkust opgeschort wegens gebrek aan transparantie en misbruik van overheidsgeld .
Ook politiek liep het fout .
De president begon autoritaire en repressieve trekken te vertonen , vooral toen hij zijn belangrijkste rivaal Watara op een erg omstreden manier liquideerde .
Maar zijn al die overwegingen van dien aard dat zij een staatsgreep legitimeren ?
Dat is de hamvraag .
Ik kan mij niet aan de indruk onttrekken dat de Europese Unie ten aanzien van Ivoorkust een veel mildere houding aanneemt dan in vergelijkbare situaties .
Je kan toch moeilijk een staatsgreep in Burundi bestraffen door een embargo te ondersteunen en tegelijk in Ivoorkust snel weer overgaan tot de orde van de dag .
Door deze coup niet ondubbelzinnig te veroordelen , dreigt men een alibi te geven aan de militaire leiders in Afrika om de macht te grijpen met de wapens .
Daarom moet de Europese Unie de druk op de ketel houden en herstel van de rechtsstaat en de democratie door middel van vrije en eerlijke verkiezingen als conditio sine qua non stellen voor iedere verdere samenwerking met Ivoorkust .
Laat ons vooral geen twee maten en twee gewichten hanteren .
Wat mij betreft , Voorzitter , zijn er geen goede of slechte staatsgrepen .
Militaire oplossingen zijn waar ook ter wereld per definitie kortzichtige oplossingen .
Mijnheer de Voorzitter , de Commissie , het voorzitterschap en de lidstaten hebben hun grote bezorgdheid uitgesproken over de ontbinding van de openbare en wettelijke instellingen die op de militaire staatsgreep is gevolgd .
De Europese Unie volgde de ontwikkeling van de situatie in Ivoorkust al met bijzondere aandacht sinds de oppositieleiders gearresteerd en gevangengenomen werden , sinds tegen de heer Ouattara een arrestatiebevel werd uitgevaardigd , en sinds de interetnische spanningen opliepen en de economische situatie verslechterde .
Momenteel is ons eerste doel het bevorderen van een snelle terugkeer naar de rechtsstaat en naar het normale functioneren van de democratische instellingen .
De Commissie heeft daarom besloten de raadplegingsprocedure in gang te zetten , zoals voorzien in artikel 366 bis van de Overeenkomst van Lomé .
Deze procedure is gelijk aan de procedure die vorig jaar is toegepast met betrekking tot Niger en Guinee-Bissau .
De Raad heeft dit voorstel goedgekeurd .
De Commissie en de Raad hebben Ivoorkust hiervoor uitgenodigd .
De autoriteiten van Ivoorkust hebben twee weken de tijd om op deze uitnodiging te reageren .
Vervolgens dient deze raadpleging binnen een maand plaats te vinden .
Het Europees Parlement zal op de hoogte gehouden worden van het verloop van deze raadpleging .
Met deze raadpleging willen wij het volgende bereiken : een gedetailleerde evaluatie maken van de situatie in Ivoorkust ; benadrukken dat de Europese Unie veel belang hecht aan de eerbiediging van de essentiële elementen van artikel 5 van de Overeenkomst van Lomé , te weten de eerbiediging van de rechtsstaat , de democratie en de mensenrechten ; precies weten wat Ivoorkust van plan is te doen om de eerbiediging van deze essentiële elementen te garanderen ; en tot slot een akkoord bereiken over de maatregelen die zullen worden genomen om inbreuken op deze essentiële elementen een halt toe te roepen .
De Commissie en de Raad zijn druk bezig met de voorbereidingen voor deze raadpleging , maar ik kan u nu al vertellen wat ons doel is : wij willen van de autoriteiten van Ivoorkust de stellige toezegging dat zij de grondwettelijke orde zullen herstellen en dat zij een tijdschema voor deze overgang bekend zullen maken .
Indien de uitkomsten van de raadpleging niet naar tevredenheid zijn , heeft de Europese Unie op dat moment de mogelijkheid om passende maatregelen te nemen , waarbij zo nodig de samenwerking met dit land volledig of gedeeltelijk wordt opgeschort .
Tot nu toe is er nog geen voorstel gedaan voor het opheffen daarvan , omdat wij willen voorkomen dat de bevolking hierdoor benadeeld wordt .
Daarom zal er voorlopig geen enkel nieuw financieringsbesluit worden goedgekeurd , met uitzondering van projecten voor humanitaire hulp aan de armste bevolkingsgroepen .
Tot slot kan ik u verzekeren dat de Commissie het grootste belang hecht aan de raadpleging die in de komende dagen met Ivoorkust in gang gezet zal worden .
Zij zal de ontwikkeling van de situatie in dit land en de eerbiediging van de mensenrechten op de voet blijven volgen en het Europees Parlement zal hierover worden geïnformeerd .
Het debat is gesloten .
De stemming vindt om 17.30 uur plaats .
 
Mensenrechten Aan de orde is het gecombineerd debat over de volgende ontwerpresoluties : Egypte B5-0052 / 2000 van mevrouw Karamanou , namens de PSE-Fractie , over het sektarische geweld tussen Kopten en Moslims in Egypte ; B5-0056 / 2000 van de heer Le Pen e.a. , namens de TDI-Fractie , over de slachting onder de Koptische christenen in Al-Kocheh in Egypte ; B5-0066 / 2000 van de heer Hugues Martin , namens de PPE-DE-Fractie , over de recente interconfessionele gewelddadigheden in Opper-Egypte ; B5-0069 / 2000 van mevrouw Morgantini e.a. , namens de GUE / NGL-Fractie , over de recente interconfessionele gewelddadigheden in Egypte ; China B5-0050 / 2000 van de leden Schori en Colom i Naval , namens de PSE-Fractie , over China ; B5-0064 / 2000 van de heer Haarder e.a. , namens de ELDR-Fractie , over de situatie van de mensenrechten in China ; B5-0079 / 2000 van de heer Gahrton e.a. , namens de Verts / ALE-Fractie , over de schendingen van de mensenrechten in China ; B5-0083 / 2000 van de heer Van Orden e.a. , namens de PPE-DE-Fractie , over de mensenrechten in China ; Irak B5-0038 / 2000 van de heer Collins , namens de UEN-Fractie , over de Koeweitse gevangenen in Irak ; B5-0053 / 2000 van de heer Sakellariou , namens de PSE-Fractie , over de gevangenen van de Golfoorlog ; B5-0062 / 2000 van de heer Haarder , namens de ELDR-Fractie , over de gevangenen in Irak na de Golfoorlog ; B5-0070 / 2000 van de heer Marset Campos e.a. , namens de GUE / NGL-Fractie , over de van oorsprong Koeweitse krijgsgevangenen in Irak ; B5-0074 / 2000 van mevrouw Boumédiene-Thiery e.a. , namens de Verts / ALE-Fractie , over de gevangenen van de Golfoorlog ; B5-0084 / 2000 van de leden Salafranca Sánchez-Neyra en Grossetête , namens de PPE-DE-Fractie , over de gevangenen in Irak na de Golfoorlog ; Tsjaad B5-0078 / 2000 van de heer Lannoye e.a. , namens de Verts / ALE-Fractie , over de schendingen van de mensenrechten in verband met het aardoliewinning- en pijplijnproject van Tsjaad en Kameroen ; B5-0081 / 2000 van de leden Howitt en Kinnock , namens de PSE-Fractie , over de schendingen van de mensenrechten in verband met het aardoliewinning- en pijplijnproject van Tsjaad en Kameroen ; B5-0088 / 2000 van de heer Novelli , namens de PPE-DE-Fractie , over de mensenrechtensituatie in Tsjaad .
Egypte Mijnheer de Voorzitter , met de huidige resolutie wil ik uiting geven aan de ongerustheid van de socialistische fractie over de omvang van de gewelddaden en de bloedige conflicten tussen religieuze groeperingen .
In landen zoals Egypte , Indonesië , Nigeria , Libanon , Tsjetsjenië en Kosovo beginnen haat en fanatisme zelfs een serieus gevaar te worden voor de vrede , de stabiliteit en de ontwikkeling .
De komst van het nieuwe millennium ging niet alleen vergezeld van feest en gejubel , maar helaas ook van bloedvergieten , van de meest ernstige rellen sedert jaren .
Dit bloed werd geofferd op het altaar van de blinde haat , van de uit religieus fanatisme voortkomende haat .
Wij erkennen dat de Egyptische regering inspanningen onderneemt om de extremisten te bestrijden en de slachtoffers van de gewelddaden schadeloos te stellen .
Deze inspanningen dienen echter te worden versterkt .
Men moet een diepgaand onderzoek instellen naar de oorzaak van de rellen , de schuldigen straffen en vooral maatregelen treffen om de democratie te verstevigen , de mensenrechten te eerbiedigen en tolerantie jegens andersdenkenden aan te moedigen .
Een belangrijke bijdrage aan de eerbiediging van de mensenrechten zou zeker ook de afschaffing zijn van de doodstraf , van deze middeleeuwse straf die nog steeds in Egypte bestaat .
Wij weten dat aan het begin van het nieuwe jaar de Egyptische politie er slechts met moeite in is geslaagd een einde te maken aan de rellen in het zuiden van het land tussen christenen en moslims , waarbij 25 mensen om het leven kwamen en tientallen huizen en winkels werden vernield .
Het was echter niet de eerste keer dat zich gewelddaden voordeden in Egypte .
Reeds in 1992 en 1997 pleegden mohammedaanse fundamentalisten bloedige aanvallen op christenen .
Daardoor liep het toerisme in Egypte zware schade op , met alle gevolgen van dien voor de economische en sociale ontwikkeling van het land .
Met deze resolutie wil ik tot slot de Raad en de Commissie uitnodigen in het MEDA-programma voorlichtingsacties op te nemen ter bevordering van mensenrechten en religieuze tolerantie .
Mijnheer de Voorzitter , om te beginnen wil ik graag benadrukken dat de dringende resolutie voor onze fractie in de eerste plaats een sterk pressiemiddel is om een actueel probleem te behandelen .
Als de politiek geen grip op zo ' n probleem heeft , kan een bestaand gevaar uit de hand lopen .
In dit geval geloven wij dat de ingediende resolutie de urgentieprocedure niet rechtvaardigt .
Wij zijn hier des te meer van overtuigd omdat wij allen bij de behandeling van dit onderwerp hebben opgemerkt dat de gerapporteerde feiten niet de politieke reikwijdte hebben die in de eerste overwegingen van de onderhavige resolutie wordt aangegeven .
Het gaat meer om confrontaties van gemeen recht in een deel van Egypte dan om gebeurtenissen die voortkomen uit religieuze tegenstellingen .
Bovendien getuigt het van weinig tact om een aantal alinea ' s uit de brief van de voorzitter van het Egyptische parlement aan de Voorzitter van het Europees Parlement , letterlijk over te nemen .
Het lijkt me niet aanbevelenswaardig om argumenten te gebruiken van mensen die deze gebruikt hebben om zich te verdedigen .
Ik denk ook niet dat het verstandig is .
Bepaalde islamitische kringen hebben daarnaast een nogal agressieve opvatting over onze initiatieven .
Wij vrezen dan ook dat wij hun een wapen in handen geven om te laten zien dat het Europees Parlement zijn boekje te buiten gaat in een situatie die een dergelijke haast en een dergelijke politieke vastberadenheid niet rechtvaardigt .
De liberale fractie zal nu niet voor deze resolutie stemmen .
Wij zullen ons onthouden van stemming en behouden ons het recht voor om een ontwerpresolutie in te dienen die het Europees Parlement een veel bredere kijk zal bieden op de gebeurtenissen in Egypte en in heel Noord-Afrika als het gaat om de bescherming van de rechten van minderheden en de democratische rechten .
Mijnheer de Voorzitter , geachte collega ' s , voor u ligt een gezamenlijke ontwerpresolutie over de gewelddadigheden die onlangs in Opper-Egypte hebben plaatsgevonden , waarbij meer dan 20 Egyptische burgers om het leven zijn gekomen .
Geachte collega ' s , zoals u misschien weet , ben ik tevens rapporteur voor de associatieovereenkomst tussen de Europese Unie en Egypte .
De onderhandelingen over de technische onderdelen zijn in juni vorig jaar afgerond en de definitieve tekst zal zeer binnenkort aan ons worden voorgelegd .
Naar ik hoop zal deze overeenkomst het begin vormen van steeds nauwere betrekkingen tussen Egypte , dat een belangrijke rol speelt in het Midden-Oosten en het Middellandse-Zeegebied , en de Europese Unie .
De politieke situatie in het Midden-Oosten bevindt zich nu in een gunstige fase en ik wil dat aspect benadrukken om onze handelswijze in een bredere context te plaatsen .
Met deze resolutie wil ons Parlement zijn gevoelens uiten over de gebeurtenissen die hebben plaatsgevonden , maar wil het tevens duidelijk maken dat het bij de onderhandelingen met onze mediterrane partners zeer veel aandacht zal hebben voor de mensenrechten , zoals wij dat met al onze partners doen .
Centraal in ons optreden staat de bescherming van de mensenrechten en van de democratie ; wij moeten ons mijns inziens in deze kwesties onverzettelijk opstellen en degenen die deze weg inslaan aanmoedigen .
Alle collega ' s hebben gemerkt dat de Egyptische autoriteiten snel hebben gereageerd , zoals behoort , om een onderzoek ter plaatse uit te voeren en vooral om hulp te organiseren voor de slachtoffers van deze gewelddaden .
President Mubarak is zich er zelf op het hoogtepunt van de crisis mee bezig gaan houden .
Het is daarom volgens mij volstrekt duidelijk dat deze resolutie beschouwd moet worden als een positief signaal en een aanmoediging van onze kant en ik verzoek alle collega ' s om deze tekst , die het resultaat is van een compromis , goed te keuren .
Ik wil graag de collega ' s en medeondertekenaars van deze ontwerpresolutie danken voor de goede wil die zij aan de dag hebben gelegd om tot een gezamenlijke resolutie te komen .
Ik zou willen afsluiten , mijnheer de Voorzitter , met de opmerking dat deze tekst een ontwikkeling heeft doorgemaakt en dat dit bovendien is gebeurd in samenwerking met de Egyptische autoriteiten , wat een zeer goed voorteken is .
Mijnheer de Voorzitter , geachte collega ' s , de afgelopen tien jaar wordt Egypte geteisterd door een golf van geweld .
Zowel de internationale gemeenschap als de Europese instelling doen er echter al jarenlang het zwijgen toe .
Egypte speelt natuurlijk een fundamentele rol in het vredesproces in het Midden-Oosten en de geopolitieke situatie van het land zorgt ervoor dat bijna niemand iets durft te zeggen over dingen die Egypte kunnen ontrieven .
Wij moeten daarom blij zijn dat er een debat over dit land wordt gevoerd , een land dat zich in het hart van het Euro-mediterraan partnerschap bevindt .
Het is alleen wel jammer dat dit gebeurt omdat de huidige situatie zo slecht is .
Wij steunen uiteraard de inspanningen van de Egyptische regering bij haar strijd tegen de opkomst van het religieuze conservatisme , maar deze strijd tegen het extremisme is geen rechtvaardiging voor de schending van de rechten van de Egyptische bevolking en dan vooral van de politieke rechten .
Deze strijd kan niet verhelen dat de vrijheid van meningsuiting en de fundamentele rechten , kortom de mensenrechten , met voeten worden getreden .
Wij veroordelen in dit verband de handhaving van de doodstraf in dit land .
Tot slot verzoeken wij de Raad om , in het kader van het MEDA-programma , specifieke acties te plannen voor de sociaal-economische ontwikkeling , de ontwikkeling van de democratie en het bevorderen van de tolerantie tussen alle etnische en culturele minderheden die tezamen de rijkdom van de Egyptische samenleving vormen .
China Mijnheer de Voorzitter , het is niet meer dan terecht dat het Europees Parlement zijn bezorgdheid uitspreekt over de mensenrechtensituatie in China .
Er hebben zich al zoveel incidenten voorgedaan dat wij deze problematiek gewoon niet langer kunnen negeren .
Ik heb het dan over het etnisch-religieus geweld tegen minderheden en over de doodstraf die in China nog steeds wordt toegepast .
Ook zijn wij bezorgd over de mate van politieke vrijheid in Hongkong en de situatie straks in Macao .
Wij doen er goed aan China onder druk te zetten om zijn reputatie op het gebied van de mensenrechten te verbeteren .
Wij in de EU moeten die druk blijven uitoefenen .
Toch ben ik op twee punten niet gerust .
Ten eerste moeten wij oppassen dat wij de toetreding van China tot de WTO niet onnodig in gevaar brengen , omdat een WTO-lidmaatschap op de middellange termijn wel eens een betere uitwerking zou kunnen hebben op de hervorming van de Chinese economie en de mensenrechtensituatie in dat land dan welke andere maatregel ook .
Openstelling van de Chinese markt en integratie van China in de wereldeconomie zullen zeker een positieve uitwerking hebben op de mensenrechtensituatie .
In Chinese regeringskringen wordt dit door velen onderkend en ook met instemming begroet .
Wij moeten oppassen dat wij , door te proberen het onderste uit de kan te halen , het kind niet met het badwater weggooien en uiteindelijk eigenlijk terug bij af zijn .
Ten tweede moeten wij China kritisch blijven volgen .
Ik zal dat , waar nodig , blijven doen , maar ik hoop niet dat wij ons door alle aandacht voor China zullen laten afleiden van andere regimes in de wereld die een even slechte , zo niet nog slechtere reputatie hebben .
Dat geeft China alleen maar een excuus om onze eisen te negeren .
Mijnheer de Voorzitter , wat mij met betrekking tot China het meest verontrust , is dat de mensenrechtensituatie daar volgens vele bronnen steeds verder verslechtert ondanks alle contacten die wij met China hebben .
De autoriteiten blijven hard optreden tegen dissidenten , tegen voorvechters van betere arbeidsvoorwaarden en tegen religieuze groeperingen .
Zo zijn wij de afgelopen maanden geconfronteerd met het feit dat vele leiders van de Falun Gong-beweging zonder vorm van proces gevangen worden gehouden .
Grove misstanden in China zijn de martelingen en de werkkampen .
Maar het allerergste is misschien wel dat voor meer dan 60 verschillende vergrijpen , waarvan een groot aantal niet eens geweldsmisdrijven zijn , de doodstraf kan worden gegeven .
De terechtstellingen zijn voor ons wellicht het voornaamste punt van zorg .
Volgens Amnesty International werden er in 1998 2700 doodvonnissen uitgesproken en 1769 voltrokken .
Dat is een zeer ernstige zaak .
Wij moeten de dialoog met China voortzetten .
Wij moeten proberen om via dialoog en via onze handelsbetrekkingen de Chinese samenleving ontvankelijker te maken voor de Westerse benaderingswijze en wij moeten proberen de Chinezen ervan te overtuigen dat het anders moet .
Mijnheer de Voorzitter , de situatie van de mensenrechten in China is inderdaad duidelijk verslechterd .
Hongkong is een hoofdstuk apart en kan ook een specifieke voorbode van de toekomstige situatie zijn .
De vlucht van de Karmapa Lama was op haar beurt een lichtpunt in China waar de vervolging op grond van religie steeds ernstiger wordt .
Onder deze omstandigheden zeg ik " ja " tegen het WTO-lidmaatschap van China , maar tegelijkertijd moet worden geëist dat het land het VN-Verdrag voor de burgerrechten en politieke rechten ratificeert .
Ook een retorische verbondenheid met de rechten van de mens is belangrijk , het is de eerste stap .
Er moeten ook andere middelen worden benut om de bezorgdheid van de Europese Unie te laten zien en men moet vooral de kritische resolutie steunen die de Verenigde Staten op de komende vergadering van de VN-Commissie voor de rechten van de mens naar voren zullen brengen .
Mijnheer de Voorzitter , het bezoek deze week aan Straatsburg van de heer Martin Lee , een vooraanstaand democratisch leider in Hongkong , en de aankomst maandag in Brussel van een hoge Chinese WTO-onderhandelingsdelegatie maken de kwestie van de mensenrechten in China wederom tot een hoogst actueel onderwerp .
Dat wij hiervoor aandacht vragen , betekent niet dat wij uit zijn op een confrontatie met China , een land waarvoor wij groot respect en veel bewondering hebben .
Het is uitermate jammer dat de enorme economische vooruitgang die China pakweg de laatste tien jaar heeft geboekt , niet dezelfde vooruitgang heeft gebracht op het gebied van de politieke vrijheden , de vrijheid van godsdienst en de rechtsstaat .
Natuurlijk moeten wij met China over dit soort zaken een dialoog aangaan , maar deze moet dan wel iets opleveren in de vorm van feitelijke hervormingen .
Het kan niet zo zijn dat Westerse normen niet op China van toepassing zijn .
Mensenrechten zijn universeel en Aziatische waarden zijn in dit opzicht niet anders dan de onze .
In Hongkong zien wij de moeizaam bedongen vrijheden en garanties steeds verder afkalven .
Toch is het misschien niet zo verwonderlijk dat in China demonstraties naar aanleiding van de situatie in Tibet zijn verboden , als je bedenkt dat die in Londen ook maar amper worden toegestaan , wanneer de Chinese president op bezoek is .
De nieuwe machthebbers op het Chinese vasteland zouden eigenlijk moeten worden geprezen voor het afzweren van het communisme , maar in plaats van het communisme zien wij nu een gecorrumpeerde vorm van kapitalisme zonder democratische grondslagen opgang maken .
De Chinese regering moet stoppen met het molesteren en gevangen zetten van christenen , zoals Li Dexian in de provincie Guandong , en ook met het onderdrukken van boeddhisten in Tibet en andere gebieden .
Ik roep de Chinese autoriteiten op de moed te hebben om democratische pleitbezorgers als Martin Lee toe te staan zich in China vrij te bewegen .
Wij willen een China dat volledig deel uitmaakt van de internationale gemeenschap , dat de democratische beginselen en de beginselen van de rechtsstaat respecteert .
Wanneer zal China een tijdschema opstellen voor de invoering van democratie ?
Commissaris Busquin , hoewel ik begrepen heb dat de Europese Unie normaliter mensenrechten en handelsbesprekingen gescheiden houdt , wil ik de Commissie toch vragen om de bezorgdheid van dit Parlement volgende week nadrukkelijk onder de aandacht van de Chinese WTO-onderhandelaars te brengen .
Mijnheer de Voorzitter , de Europese Unie laat zich graag voorstaan op haar reputatie als voorvechtster van de mensenrechten .
Helaas zijn er enkele lidstaten die de mensenrechtensituatie in China niet willen veroordelen , omdat zij bang zijn daarmee hun handelsbetrekkingen te schaden .
Deze politiek ondermijnt de morele autoriteit van de EU om uitspraken te doen over schendingen van de mensenrechten elders in de wereld .
Ik ben de rapporteur voor Hongkong in dit Parlement en ik ben bezorgd over het aantal incidenten in dat deel van de wereld , waarbij de mensenrechten wederom met voeten worden getreden .
Het ontslag van de radio- en televisiedirecteur van Hongkong , Cheung Man-Yee , was een rechtstreekse inbreuk op de persvrijheid .
Een ander voorbeeld is het verzoek van de regering van Hongkong om herinterpretatie van een recent en onwelgevallig vonnis van het Hooggerechtshof .
Dit raakt aan het wezen van de rechtsstaat , aangezien de uitspraak van het hoogste beroepscollege eigenlijk had moeten worden aanvaard .
De behandeling van Falun Gong-aanhangers en de weigering om LEGCO-wetgevers op het Chinese vasteland toe te laten , zijn stuk voor stuk tekenend voor de problemen die nog steeds in die regio spelen .
Ik zal hierop in mijn verslag terugkomen .
Het is van vitaal belang dat de EU , zowel als instelling als via de lidstaten , schendingen van de mensenrechten in China blijft veroordelen .
Mijnheer de Voorzitter , de mensenrechtensituatie in China is het afgelopen jaar sterk verslechterd .
Denk aan het toenemend aantal executies , het verbond van de Falun Gong-beweging en de onderdrukking van Tibet , geïllustreerd door de recente vlucht van de veertienjarige Tibetaanse Karmapa Lama naar India .
Voor de liberale fractie is de maat nu vol .
Een EU-China mensenrechtendialoog is uitstekend , maar als resultaten uitblijven , dient actie ondernomen te worden .
Nu de VS tijdens de komende vergadering in Genève een VN-resolutie over China wil ondersteunen , roep ik ook de Raad op dit te doen en wel met unanimiteit .
Het verleden heeft namelijk aangetoond hoe schadelijk het is als bepaalde lidstaten hun nationale belangen laten prevaleren .
Nederland heeft dat drie jaar geleden ondervonden toen het als voorzitter van de Europese Unie een VN-resolutie steunde die niet unaniem door de andere lidstaten gesteund werd .
Economische sancties voor Nederland waren het gevolg .
Deze resolutie is de lakmoesproef voor onze mijnheer GBVB , de heer Solana .
Op hem rust de ultieme taak de lidstaten dit keer op één lijn te krijgen , zodat de Raad eensgezind op de bres staat voor universele mensenrechten .
Mijnheer de Voorzitter , de situatie op het gebied van de mensenrechten in China is nog steeds zeer ernstig .
De meest fundamentele democratische rechten en mensenrechten worden niet geëerbiedigd .
Pogingen om een politieke oppositie te vormen worden gestraft met opsluiting , gruwelijke straffen en uitwijzingen .
Er zijn vandaag de dag duizenden gevangenen in het land .
Pogingen tot het vormen van onafhankelijke vakorganisaties en tot georganiseerde strijd voor werknemersrechten worden , voor zover ze niet onder controle van de overheid staan , niet getolereerd .
Het is beklemmend om te zien hoe een staat die in het belang van de arbeidersklasse zegt te handelen , deze klasse juist onderdrukt wanneer deze strijdt voor haar legitieme rechten .
De doodstraf wordt beangstigend vaak uitgesproken en voltrokken .
De vrijheid van godsdienst wordt niet geëerbiedigd .
De aanhangers van de Falun Gong-beweging worden op een ontstellende en onvergeeflijke wijze vervolgd .
Verscheidene minderheidsgroepen , zoals de Tibetanen , worden onderdrukt en het ontbreekt ze niet alleen aan democratische , maar ook aan culturele rechten .
Er liggen bewijzen van een groot aantal gewelddaden van gevangenbewakers en van de politie .
Gezien dit alles is er zeer goede reden tot de kritische resolutie waarover wij straks zullen stemmen .
Ik zal uiteraard voor de resolutie stemmen .
Dat betekent echter niet dat ik alle delen van de tekst volmaakt vind .
Ik vind bijvoorbeeld dat de inhoud van paragraaf 4 voor een deel anders geformuleerd had moeten worden .
Ik had in de resolutie ook graag een passage opgenomen gezien over het gebrek aan vakbondsrechten in China .
Wij zien immers hoe de Chinese regering heeft gereageerd op de jongste stakingen , demonstraties en pogingen tot vakorganisatie .
Ik zou ook willen waarschuwen voor een ontwikkeling waarbij men de kritiek op het gebrek aan mensenrechten dempt , om economische en handelspolitieke voordelen te behalen .
Mijnheer de Voorzitter , maandagmiddag heb ik bij opening van de vergadering het Parlement en de Voorzitter gevraagd een boodschap te sturen aan de gouverneur van Texas en hem te verzoeken de doodstraf die deze dagen voltrokken zou worden , niet plaats te doen vinden .
Het Parlement heeft dan ook vandaag redenen genoeg om zich diepgaand bezig te houden met de situatie in China waar de schendingen van de mensenrechten een ongekend niveau hebben bereikt .
Ik kan mij volledig vinden in al hetgeen de collega ' s voor mij zeiden .
De situatie van de mensenrechten in China verslechtert inderdaad dramatisch .
China stelt zich weliswaar met veel moeite open voor nieuwe economische ontwikkelingen , maar raakt bij de eerbiediging van de mensenrechten steeds verder achterop .
Amnesty International spreekt over niet minder dan 700 doodstraffen per jaar .
Een andere bron vermeldt voor het afgelopen jaar zelfs 1400 uitgevoerde doodstraffen .
Wat ook het echte cijfer moge zijn , het lijdt geen twijfel dat dit dramatische onthullingen zijn .
De vraag is nu echter hoe de Unie en het Parlement deze situatie aan de kaak kunnen stellen .
Ten eerste moeten wij mijns inziens onze inspanningen toespitsen op de volgende bijeenkomst van de VN-commissie van 20 maart aanstaande in Genève , waar dit vraagstuk als eerste punt op de agenda staat .
Ik wil het Parlement dan ook vragen of het niet zinvol is aan te dringen op aanwezigheid bij die vergadering van de Unie , of van misschien zelfs het Parlement .
Het belangrijkste is echter - en dat werd ook al gezegd - dat niet alleen de Unie haar stem laat horen , maar dat de lidstaten ook een sterk en vastberaden gemeenschappelijk standpunt innemen .
Terecht werd opgemerkt dat de Unie wel krachtige standpunten kan innemen , maar dat van die standpunten niet veel overblijft als de lidstaten vanwege hun economische of commerciële belangen uiteindelijk het tegendeel doen van wat zij hebben afgesproken .
Er is nog een vraagstuk dat moet worden besproken : de aanvraag tot lidmaatschap van de Wereldhandelsorganisatie door China .
Ik besef heel goed dat een dergelijk lidmaatschap heel gunstige aspecten vertoont en indirect voordelen kan opleveren , maar men mag dit verzoek niet loskoppelen van een wereldomspannend standpunt van de VN en van een krachtig verzoek aan China om in het onderhavige geval stappen in de goede richting te zetten .
Aldus kunnen wij misschien van het terrein van verbale oproepen overstappen op concrete acties .
Mijnheer de Voorzitter , mijnheer de commissaris , waarde collega ' s , ik heb goed nieuws voor u : westerse bedrijven , waaronder Europese bedrijven , investeren steeds minder in China en deze trend wordt steeds beter zichtbaar .
Ons Parlement staat dus niet meer alleen in zijn verzet tegen de Raad en de Commissie .
Deze instellingen voeren immers al jarenlang een kortzichtig beleid ten opzichte van de Volksrepubliek China .
Dit beleid jegens het dictatoriale en communistische bewind in China is complex en vergelijkbaar met het EU-beleid dat destijds ten opzichte van de Sovjet-Unie werd gevoerd .
Het is dus goed nieuws dat de Europese ondernemers en industriëlen zich achter ons scharen .
We moeten onze relatie met de ondernemers versterken zodat de Raad en de Commissie uiteindelijk worden gedwongen een onwrikbaar standpunt ten opzichte van de Volksrepubliek China in te nemen .
We moeten verder zorgen dat we over een alternatief beschikken , want zoals u weet verstaan de communisten alleen de taal der wapens .
Het is dus belangrijk dat ze weten dat we de daad bij het woord zullen voegen .
We moeten dus een geloofwaardig beleid voeren .
We hebben een zeer goed en haalbaar alternatief .
We kunnen met de grootste en dichtstbevolkte democratie ter wereld , India , een strategische alliantie sluiten .
Ik geloof dat we in dit opzicht het Portugese voorzitterschap dankbaar moeten zijn .
Portugal heeft immers de eerste topontmoeting tussen de Europese Unie en India aangekondigd .
Hierdoor kunnen we het zojuist genoemde alternatief concreet vorm gaan geven .
Ik denk dat alleen dit alternatief de communistische Chinese leiders ervan kan overtuigen dat wij serieus een eind willen maken aan het communistische Chinese rijk en van China een democratisch land willen maken .
Ook Tibet , oostelijk Turkmenistan en Binnen-Mongolië moeten democratisch worden gemaakt .
Deze landen worden immers , net als Tsjetsjenië , op brute wijze gekolonialiseerd .
Krijgsgevangenen uit de Golfoorlog in Irak Mijnheer de Voorzitter , vandaag houden wij ons bezig met verschillende aspecten van de dramatische mensenrechtenkwestie .
Alhoewel wij aan de andere kant van de wereld zitten , moet het Parlement zijn stem verheffen , zeker nu de ernstige situatie in Irak voortduurt .
Dit land is een bedreiging voor heel het gebied en maakt zich voortdurend schuldig aan flagrante schendingen van de mensenrechten .
Wij moeten aandringen op vrijlating van de Koeweitse gevangenen .
Uit betrouwbare bron hebben wij vernomen dat Irak ongeveer zeshonderd krijgsgevangenen onder werkelijk onmenselijke omstandigheden vasthoudt .
Ook dienen wij rekening te houden met de mening van vooraanstaande persoonlijkheden uit de Arabische wereld , van bijvoorbeeld de heer Abdel Meguid , de secretaris-generaal van de Arabische Liga , die aandringt op eerbiediging van de mensenrechten en verzoening tussen de Arabische landen .
Wij mogen niet vergeten dat al dit onheil het gevolg is van een flagrante schending van het recht van de landen .
Ik verwijs met name naar de aanval van Irak op Koeweit .
Ik wil het Parlement dan ook verzoeken zijn stem te laten horen en rekening te houden met het feit dat , zoals uit betrouwbare gegevens blijkt , helaas ook in Koeweit een aanzienlijk aantal Iraakse krijgsgevangenen onder zorgwekkende omstandigheden wordt vastgehouden .
Wij moeten Koeweit ervan overtuigen dat het zijn rechten met des te meer kracht kan opeisen , als het eerst zelf aan zijn plichten jegens de mensenrechten voldoet .
Mijnheer de Voorzitter , de situatie van de Koeweitse krijgsgevangenen is zonder meer dramatisch .
Het gaat om meer dan 600 mannen en vrouwen die met bruut geweld uit hun land zijn meegevoerd door de Iraakse strijdkrachten bij hun terugtocht uit Koeweit , nadat zij dat land tien jaar geleden hadden bezet en geplunderd .
Het gaat om mensen wier identiteit vaststaat dankzij een bijzondere omstandigheid : aan het eind van de oorlog zaten er zo ' n 4000 gevangenen in Bassora opgesloten .
Op hun eerste reis namen de Iraakse militairen een deel van hun gevangen mee , zoals te verwachten naar Bagdad .
Toen brak het Sjiietische oproer van Bassora uit dat op bloedige wijze werd onderdrukt maar waardoor de meer dan 3000 overige gevangenen konden ontsnappen en naar hun land terugkeren .
Zij die terugkwamen konden op nauwkeurige wijze de identiteit beschrijven van degenen die met hen in gevangenschap hadden verkeerd .
Meer dan 600 vermisten op een bevolking van 700.000 Koeweiti ' s is een heel hoog percentage , en deze zaak heeft dan ook het gewicht gekregen van een echte nationale ramp .
Ondanks de inspanningen van het Rode Kruis en van de Verenigde Naties heeft het Iraakse regime telkens weer geweigerd ook maar iets los te laten over het lot van deze personen .
De Koeweitse overheid is tegemoetgekomen aan de financiële noden van de gezinnen van deze gevangenen , maar in menselijk opzicht blijft het een enorme tragedie .
Ik heb ouders gesproken die gezien hebben hoe vier van hun kinderen werden opgepakt , met vrouwen die zagen hoe hun echtgenoot werd meegenomen , met jongeren die kinderen waren toen hun ouders gearresteerd werden .
Bij de lijdensweg van de slachtoffers zelf komt dus het verdriet van hun familieleden , alsook aanzienlijke problemen van juridische aard , zoals die van vrouwen die na zoveel jaar niet weten of zij nog echtgenote dan wel weduwe zijn .
Het is mijn overtuiging dat de internationale gemeenschap moet eisen dat Irak opheldering geeft over deze gevallen .
Hoe vreselijk die informatie ook moge blijken , het lijden van de gezinnen zal minder gruwelijk zijn dan in de huidige situatie van absolute onzekerheid die voor hen onverdraaglijk en in onze ogen ontoelaatbaar is .
Tenslotte zou ik de aandacht willen vestigen op een bepaald punt in de ontwerpresolutie .
Namelijk het advies van het Parlement aan de Europese Unie en haar lidstaten om , als voorwaarde voor normalisering van de betrekkingen met Irak , vast te houden aan de eis dat de leiders van dat land opheldering verschaffen over de kwestie van de Koeweitse krijgsgevangenen .
Voor de Fractie van de Europese Sociaal-Democraten weegt deze eis niet minder zwaar dan de aan Irak gestelde eis tot ontmanteling van zijn kernwapens en zijn chemisch en biologisch wapenarsenaal .
Moge onze resolutie ook enige troost bieden aan hen die in Koeweit druk blijven uitoefenen en de hoop niet verliezen , en tot waarschuwing dienen voor degenen in Irak die voor deze dramatische situatie verantwoordelijk zijn .
Mijnheer de Voorzitter , onze fractie heeft altijd elke vorm van embargo van de hand hebben gewezen omdat de bevolking hieronder het meest te lijden heeft .
Wij hebben altijd de internationale legaliteit voorgestaan als samenlevingsvorm en als vreedzame oplossing voor conflicten .
Daarom menen wij gezaghebbend genoeg te zijn om te eisen dat er opheldering wordt verschaft over het lot van deze gevangenen die bij de invasie van Koeweit op onwettige wijze zijn opgepakt .
Maar ook eisen wij dat zij terugkeren naar Koeweit , hun vaderland , omdat hiermee de weg kan worden vrijgemaakt voor het oplossen van de overige problemen .
Het gaat echter niet alleen om deze kwestie - die door onze gewaardeerde collega Martínez Martínez bijzonder goed beschreven is - maar ook om de situatie in Irak waar de rechten van de mens voortdurend worden geschonden , waardoor het dagelijks leven in dat land ondraaglijk is .
Daarom lijkt het ons wenselijk dit voorstel in te bedden in een context waarin Irak aan alle eisen van de Verenigde Naties voldoet , zodat het embargo kan worden opgeheven en het volk van Irak de democratie weer kan omarmen .
Mijnheer de Voorzitter , het probleem van de krijgsgevangenen en vermisten maakt deel uit van de rampzalige situatie van de mensenrechten en de burgers in Irak .
Al in 1992 zei de speciaal afgezant van de VN-Commissie voor de rechten van de mens , Max van der Stoel , dat de mensenrechtenschendingen in Irak sinds de Tweede Wereldoorlog nergens ter wereld werden geëvenaard .
In zijn meest recente rapport van vorig jaar concludeert hij dat de situatie alleen maar is verslechterd .
Wij moeten hier op een of andere manier iets tegen doen .
De krijgsgevangenen zijn een eerste stap , maar de omstandigheden waarin de burgers leven verslechteren met de dag en bijvoorbeeld de wapencontrole moet in goede banen worden geleid .
Het geschil rondom de heer Ekeus is een goed voorbeeld .
Deze zaken moeten nu op systematische wijze naar voren worden gebracht .
Mijnheer de Voorzitter , waarde collega ' s , ik wil mij graag aansluiten bij onze collega ' s die in dit debat benadrukt hebben dat vele gezinnen in grote onzekerheid verkeren over het lot van deze 605 verdwenen gevangenen .
Deze onzekerheid is ondraaglijk .
Zo worden niet alleen de mensenrechten geschonden , maar ook het recht van ieder mens op een waardig bestaan .
Eist dit vraagstuk een spoedbehandeling ?
In mijn ogen wel .
Deze kwestie duurt nu al 9 jaar , dat wil zeggen sinds het einde van de oorlog , en er is nog altijd niet aan de herhaalde verzoeken van dit Parlement en het Internationale Rode Kruis gehoor gegeven .
Ik wil de zeer terechte opmerkingen van onze collega Martínez Martínez van zojuist opnieuw onder uw aandacht brengen .
We moeten nu van de gelegenheid gebruik maken om de onderhandelingen tussen Irak en de Europese Unie te hervatten met het oog op de eventuele opheffing van het embargo .
Ik ben van mening dat we dit vraagstuk om die reden aan een spoedprocedure moeten onderwerpen .
Ook rechtvaardigt dit vraagstuk de ontwerpresolutie waarover dit Parlement zich moet uitspreken .
Als we van deze gelegenheid geen gebruik maken , verzaken we onze plicht .
Mijnheer de Voorzitter , de Arabische wereld is in beweging .
De zojuist besproken conflicten in Egypte hebben niet in eerste instantie een religieus , maar een economisch motief en de Egyptische staat spant zich samen met de religieuze gemeenschappen op verantwoorde wijze in om de scherpe kantjes van het probleem af te halen .
Egypte en Libië hebben een initiatief in de richting van Soedan ontplooid , waar zij vrede proberen te brengen .
Wij moeten dit initiatief dan ook krachtig ondersteunen .
Ondanks talrijke problemen spreekt Syrië met Israël .
Alleen Irak volhardt in zijn onwrikbaarheid en mijns inziens moet ons dit aanzetten tot heroverweging van ons standpunt .
Wij moeten een duidelijk beleid ter bevordering van mensenrechten en ontwapening voeren , juist jegens Saddam Hoessein .
Ik wil echter met nadruk onderstrepen wat de heer Morillon zei .
Wij moeten nu opnieuw gaan onderhandelen .
Wij hebben een nieuw begin nodig om de mensen daadwerkelijk te kunnen helpen en vooruitgang te boeken .
Wij moeten concrete maatregelen ter versoepeling van het embargo koppelen aan concrete vooruitgang , hetgeen ook betekent dat namen bekend moeten worden gemaakt van vervolgden en gedetineerden .
Er moet eindelijk een Europees initiatief worden ontplooid om ook dit front in beweging te brengen .
Schending van de mensenrechten in Tsjaad en Kameroen in verband met de geplande aanleg van de oliepijpleiding Mijnheer de Voorzitter , het is eigenlijk een wonder dat deze pijpleiding vandaag ter discussie staat in dit Parlement want daar is zoveel lobbywerk verricht om dat te verhinderen .
We zijn blij dat we er vandaag over kunnen spreken .
Dat is al een begin .
Het gaat immers om een zeer omstreden oliepijpleiding tussen Tsjaad en Kameroen , twee landen die inzake mensenrechten , strijd tegen de armoede , rechtszekerheid bijzonder slecht scoren .
Ons komt het voorbeeld van het Ogoniland opnieuw in het geheugen als wij bedenken welke schadelijke gevolgen het aanleggen van een oliepijpleiding kan hebben indien daar niet de juiste voorzorgen genomen worden en de juiste garanties gegeven .
Het is zelfs zo erg dat reeds nu de oliepijpleiding haar schaduw vooruit werpt , want degenen die zich in het land zelf durven veroorloven om er kritiek op uit te oefenen , worden in Tsjaad gewoon in de gevangenis geworpen .
Als dat de manier is waarop in een rechtsstaat met milieuprotest wordt omgegaan , reeds nu , dan moeten wij ons afvragen wat er zou gebeuren bij zwaardere schade wanneer een corrupt regime zit te profiteren van het bestaan van zo ' n pijpleiding .
Wij wensen daarom dat de Europese Investeringsbank niet klakkeloos volgt wat de Wereldbank besluit .
Want de Wereldbank is bezig met intensief lobbywerk opdat zij deze pijpleiding zou kunnen steunen en wij weten dat de mensen , de enigen die van de civil society werden uitgenodigd om in Amerika aanwezig te zijn op een protestvergadering , eigenlijk lobbyisten waren .
Wij vrezen dus ten zeerste dat de Europese leden die als lid zetelen in het bestuur van de Wereldbank niet de tijd zullen hebben om zich exact voor te bereiden op een standpunt hierover , gewoon omdat er zo weinig objectieve informatie aanwezig is .
Daarom vraag ik u , mijnheer de commissaris , ervoor te zorgen dat de Europese Investeringsbank niet bijdraagt tot de steun aan deze pijpleiding , tenzij alle sociale en ecologische voorzorgen daadwerkelijk in acht zijn genomen .
Mijnheer de Voorzitter , het is goed dat wij vandaag in het actualiteitendebat aandacht besteden aan het oliepijplijnproject van Tsjaad en Kameroen , dat al verscheidene jaren in voorbereiding is .
Hiertoe is alle aanleiding , niet alleen omdat een besluit van de Wereldbank - naar verluidt - aanstaande is , maar ook omdat wij ons ernstig zorgen maken vanwege berichten over molestatie en intimidatie van tegenstanders van het project .
Ik heb gesproken met vertegenwoordigers van de regering van Tsjaad .
Zij zeggen , anders dan wat hier aan de overkant van deze vergaderzaal werd beweerd , niet te hebben gedreigd met intrekking van de uitnodiging voor een EP-bezoek aan Tsjaad vanwege dit debat hier .
Naar hun zeggen gaat het er bij dit project nu wel democratisch aan toe , worden de mensenrechten in acht genomen en is alles volkomen doorzichtig .
Als dat inderdaad zo is , waarom krijgen wij dan nog steeds berichten over intimidatie van de bevolking bij inspraakrondes ?
Waarom dreigt een Duitse ontwikkelings-NGO zich uit Tsjaad terug te trekken vanwege bedreigingen en molestaties door het leger van Tsjaad ?
Waarom moest een buitenlandse inwoonster van N ' Djamena op 4 januari tot de ontdekking komen dat Tsjadische soldaten bij haar thuis hadden huisgehouden ?
Als het oliepijplijnproject zo transparant is , waarom wordt de doeltreffendheid ervan in onafhankelijke studies dan zo fundamenteel in twijfel getrokken ?
Zo plaatst professor Rosenblum van de Havard-universiteit bijvoorbeeld de nodige vraagtekens bij de betekenis van het project voor de armoedebestrijding .
Professor Downing van de universiteit van Arizona komt tot de conclusie dat het project niet in overeenstemming is met de richtsnoeren voor inheemse volkeren van de Wereldbank .
De universiteit van Warwick in Engeland denkt dat de prognose voor de bijdrage van het project aan het nationaal inkomen mogelijk naar beneden zal moeten worden bijgesteld als je rekening houdt met eventuele productieverliezen als gevolg van lekkages en dergelijke .
Het is een goede zaak dat het Europees Parlement zijn bezorgdheid uit over een Wereldbank die nog steeds vasthoudt aan de aloude politiek van privatisering , grote infrastructuurprojecten en een agrarische bulkproductie voor de export , waaraan tegenwoordig zo sterk wordt getwijfeld .
Waarom willen de oliemaatschappijen niets weten van milieubeschermingseisen , waarom willen zij geen ontwikkelingsevaluaties laten uitvoeren en eisen zij het onvoorwaardelijke recht om in geval van maatschappelijke destabilisatie in te mogen grijpen waardoor zij zogezegd " carte blanche " krijgen om zich als een paramilitaire organisatie te gedragen ?
Is het volgens de Europese Investeringsbank echt verantwoord om in deze situatie rechtstreeks 8 miljoen euro aan ESSO te verstrekken ?
Wij willen niet nog een Ogoniland in Afrika .
Mijnheer de Voorzitter , waarde collega ' s , ik wil u ter verduidelijking van dit debat enkele cijfers voorlezen die verder voor zich spreken .
Ik zal beginnen met Tsjaad , omdat de situatie daar het meest schrijnend is .
Dit land staat op de vijfde plaats van de armste landen van de wereld .
De levensverwachting ligt onder de 50 jaar .
Een op de vijf kinderen , waarde collega ' s , wordt niet ouder dan vijf jaar .
Het jaarinkomen per hoofd van de bevolking is 180 dollar .
Kameroen is nauwelijks beter af , met een gemiddeld jaarinkomen van 650 dollar .
Waarom noem ik al deze cijfers op ?
Om de simpele reden dat hieruit blijkt dat deze landen , en met name Tsjaad , hoognodig hulp moeten krijgen bij hun ontwikkeling .
Ze hebben hier immers recht op .
Ik denk dat we met deze situatie in het achterhoofd moeten kijken naar de exploitatie van de olievelden in het zuiden van Tsjaad en naar de aanleg van een oliepijpleiding van Tsjaad naar de kust van Kameroen .
Dit project is momenteel essentieel voor de ontwikkeling van deze twee landen .
Denk eens aan de positieve gevolgen die de exploitatie van de olievelden kan hebben voor Tsjaad , namelijk een stijging van 10 % van het BNP en extra inkomsten die variëren tussen de 5 en 10 miljard dollar .
De Wereldbank , die nog geen definitief advies gegeven heeft , volgt dit project op de voet en helpt Tsjaad bij de verwezenlijking ervan .
Er wordt al 4 jaar diepgaand onderzoek gedaan naar de drie belangrijkste vraagstukken die met dit project samenhangen , namelijk het milieu , de sociale problemen en het beheer van de inkomsten die dit project genereert .
De getallen spreken voor zich : er zijn 900 bijeenkomsten gehouden over het traject van de oliepijpleiding , 40.000 mensen hebben advies uitgebracht en 250 NGO ' s zijn ondervraagd .
De directeur van de niet-gouvernementele organisatie World Wide Fund for Nature geeft zelfs aan dat vanuit milieu-oogpunt de aanleg van deze oliepijpleiding één van de beste projecten ter wereld is .
Uiteraard moeten we de gevolgen van dit project nauwlettend in de gaten blijven houden en erop toezien dat het milieu en de bevolking er zo weinig mogelijk hinder van ondervinden .
Dat is waar het in dit debat om draait .
Als de Wereldbank - ik begrijp overigens de kritiek daarop niet - na deze aanvullende onderzoeken onverhoopt een negatief advies mocht uitbrengen , is het uitgesloten dat het project zal worden uitgevoerd .
Als de Wereldbank daarentegen besluit dit programma te onderschrijven , hoeven we ons minder zorgen te maken , hoe legitiem die zorgen ook waren , en zal de ontwikkeling van deze arme landen , waarover hier al zoveel gesproken is , nu eens concreet onze aandacht krijgen .
De mensenrechten , waarde collega ' s , omvatten ook het recht op ontwikkeling .
We hebben slechte ervaringen met olieprojecten in Afrika .
Daarom dienen we deze buitengewoon kritisch te beoordelen op ontwikkelingsrelevantie en milieuvoorwaarden .
De voorgenomen pijpleiding door Tsjaad en Kameroen kan voor deze landen substantiële inkomsten genereren die niet op een andere wijze te verkrijgen zijn .
Mijn fractie stelt vast dat er aan de oorspronkelijke plannen nog grote bezwaren kleefden .
Op al deze punten zijn de plannen inmiddels bijgesteld en de grote vraag is of dat nu voldoende is .
Wij zijn van oordeel dat het project alleen op korte termijn doorgang kan vinden als onomstotelijk vaststaat dat aan de scherpste criteria wordt voldaan en ook de Wereldbank expliciet en ondubbelzinnig het groene licht heeft gegeven .
Dat tegelijkertijd absoluut duidelijk is dat er geen mensenrechten meer worden geschonden .
Alleen als dat het geval is , staat het de Europese Investeringsbank vrij om de leningen te verstrekken .
Voor onze fractie is het een testcase of er ook goede ervaringen met olieprojecten in Afrika zijn op te doen .
Mijnheer de Voorzitter , de Commissie maakt zich zorgen over de recente geweldsuitbarstingen tegen christenen in de regio Al Kocheh in het zuiden van Egypte en betreurt de vele doden die daarbij zijn gevallen .
De Commissie neemt nota van de maatregelen die de Egyptische regering reeds genomen heeft om de rust in het gebied te herstellen en is blij met de Egyptische toezegging dat alles in het werk zal worden gesteld om de daders voor het gerecht te slepen .
De Commissie ziet het inleidend verslag van de Egyptische procureur-generaal met belangstelling tegemoet .
Dit verslag zal naar verwachting volgende week worden gepubliceerd .
Uit de eerste aanwijzingen blijkt dat deze geweldsuitbarstingen een ander karakter hebben dan die van augustus 1998 , die in eerste instantie het gevolg waren van het harde optreden en de onbekwaamheid van de ordetroepen en dus niet zozeer door ideologische motieven werden veroorzaakt .
De recente gebeurtenissen blijken daarentegen een religieus karakter te hebben , hoewel een eenvoudig handelsconflict de directe aanleiding vormde .
In het zuiden van Egypte , net als elders , vormt de chronische onderontwikkeling een voedingsbodem voor religieuze spanningen .
Daarom moeten de maatregelen die gericht zijn op het herstel van de eensgezindheid onder de verschillende gemeenschappen , samengaan met de sociaal-economische ontwikkeling .
De Commissie wil in het kader van haar samenwerking met Egypte in eerste instantie een evenwicht bewerkstelligen tussen enerzijds maatregelen om de economische modernisering te bevorderen en anderzijds maatregelen op sociaal gebied .
Onder de laatste valt ook de armoedebestrijding , de versterking van de burgermaatschappij en de bevordering van de mensenrechten .
Het zuiden van Egypte is een van de gebieden waar de sociale maatregelen en de maatregelen ter bestrijding van de armoede voor zijn bedoeld .
De Commissie deelt de zorgen die de afgevaardigden van het Europees Parlement hebben geuit met betrekking tot de situatie van de mensenrechten in China , en met name in Tibet .
Deze vraagstukken zijn op het hoogste niveau besproken tijdens de tweede Top tussen de Europese Unie en China , die 21 december 1999 in Peking werd gehouden .
Op 14 januari heeft de Unie bovendien bij de Chinese minister van Buitenlandse Zaken formeel haar diepe bezorgdheid geuit over het lot van de politieke dissidenten , over het feit dat de leden van de christelijke kerken niet vrij zijn hun godsdienst uit te oefenen en over de behandeling van een aantal leden van de Falun Gong-beweging .
Deze vraagstukken staan samen met die van de detentie-omstandigheden , de werkkampen , de vrijheid van meningsuiting , de vrijheid van vereniging en de rechten van de vrouw en die van etnische minderheden op de agenda van de volgende bijeenkomst die in het kader van de dialoog tussen de Europese Unie en China over de mensenrechten op 25 februari in Lissabon zal plaatsvinden .
Tijdens de volgende bijeenkomst van de VN-mensenrechtencommissie zal de Unie haar standpunt bepalen op basis van de resultaten die tijdens deze dialoog tussen de EU en China worden geboekt .
De Commissie beschouwt de verbetering van de mensenrechten in China en de onderhandelingen die met dit land worden gevoerd over toetreding tot de WTO als twee zeer belangrijke , maar afzonderlijke vraagstukken waar verschillende organisaties zich over moeten buigen en die ieder hun eigen aanpak vereisen .
De Commissie is in het algemeen van mening dat de economische openstelling van China en de liberalisering van de handel met dit land de toetreding van China tot de WTO zullen versnellen en zullen leiden tot de verbetering van de mensenrechten , de versterking van de burgermaatschappij en de vorming van een rechtsstaat in China .
In het kader van de dialoog met de WTO zal de Commissie bijzonder veel aandacht besteden aan deze aspecten .
Het vraagstuk inzake Tibet is reeds veelvuldig ter sprake gekomen via de bestaande communicatiekanalen met de Chinese overheid .
De ambassadeurs van de trojka hebben overigens in 1998 een waarnemingsmissie naar Tibet gestuurd .
De Commissie zal haar beleid inzake Tibet blijven voortzetten .
Wat het vraagstuk van de krijgsgevangen uit de Golfoorlog in Irak betreft , maakt de Commissie zich net als het Parlement zorgen over de onwil van Irak om samen te werken aan de oplossing van het vraagstuk van de vermiste Koeweiti ' s .
De Commissie is zich ervan bewust dat deze situatie onverdraaglijk is voor de gezinnen van de vermisten .
De Commissie wijst Irak erop dat het de resoluties terzake van de VN-Veiligheidsraad moet naleven .
Zoals u terecht hebt benadrukt is het Internationale Comité van het Rode Kruis , overeenkomstig deze resoluties van de Verenigde Naties , belast met het vraagstuk van de verdwenen Koeweiti ' s .
Helaas weigert Irak mee te werken , ondanks de tussenkomst van deze internationale organisatie .
De Commissie onderschrijft de inspanningen van het Internationale Comité van het Rode Kruis .
Aangezien de Commissie geen contractuele banden met Irak onderhoudt , bestaat er dus geen dialoog met de Irakese regering .
Verder wil ik u verzekeren dat de Commissie zich geheel achter de sancties schaart die door de Verenigde Naties zijn opgelegd naar aanleiding van de dramatische mensenrechtensituatie in dit land .
Sommige afgevaardigden hebben het zeer belangrijke punt van de humanitaire hulp aan Irak ter tafel gebracht .
Ik denk dat de Commissie , ondanks de Irakese schendingen van de resoluties van de VN-Veiligheidsraad , via ECHO deze humanitaire hulp aan het Irakese volk moet blijven verschaffen zodat zijn lijden kan worden verlicht .
De Commissie is de belangrijkste verschaffer van humanitaire hulp aan Irak , en heeft sinds 1991 240 miljoen euro voor dit doel uitgegeven .
In het kader van haar programma voor het jaar 2000 heeft ECHO een bedrag van 10 miljoen euro vrijgemaakt voor humanitaire hulp aan Irak .
Er wordt hierbij overigens een duidelijk onderscheid gemaakt tussen enerzijds de bevolking en anderzijds het Irakese bewind dat de mensenrechten moet respecteren .
De Commissie zal alle bepalingen hieromtrent steunen .
Wat betreft de aanleg van de oliepijpleiding in Tsjaad en Kameroen kan ik u zeggen dat de Commissie de mensenrechtensituatie op de voet volgt .
Ze ziet erop toe dat het democratiseringsproces wordt geïntensiveerd , de rechten van de mens worden beschermd en de rechtsstaat wordt versterkt .
Ook zal ze het project voor oliewinning en de oliepijpleiding naar de kust van Kameroen , op de voet volgen .
De Commissie is niet direct bij de financiering van dit project betrokken .
Ze heeft echter meerdere malen aangegeven dat ze vindt dat Tsjaad het recht heeft om zelf zijn enige natuurlijke hulpbron te exploiteren , mits het de benodigde voorzorgsmaatregelen treft ter bescherming van het milieu en de rechten van de plaatselijke bevolking .
Ook vindt de Commissie dat Tsjaad er in dat geval voor moet zorgen dat de toekomstige olie-inkomsten daadwerkelijk worden aangewend voor de ontwikkeling van het land .
Wij zullen de Europese Investeringsbank op deze punten wijzen .
In Tsjaad kan de exploitatie van olie een belangrijke rol spelen bij de ontwikkeling en consolidatie van de rechtsstaat .
Het is dan wel van belang dat de olie-inkomsten op de juiste wijze worden besteed .
Daarom moedigt de Commissie de regering van Tsjaad aan de dialoog met haar belangrijkste binnenlandse en buitenlandse partners over kwesties die met de oliewinning te maken hebben , voort te zetten .
De plaatselijke gemeenschappen en NGO ' s moeten nauw bij de voorbereidingen betrokken worden .
Zo kan er nog meer vooruitgang worden geboekt met betrekking tot de meest gevoelige vraagstukken inzake de oliewinning .
Het debat is gesloten .
De stemming vindt om 17.30 uur plaats .
 
Situatie op de Molukken Aan de orde is de gecombineerde behandeling van zes ontwerpresoluties over de situatie op de Molukken : B5-0034 / 2000 van mevrouw Maij-Weggen , namens de PPE-DE-Fractie , over de Molukken en Indonesië ; B5-0054 / 2000 van de leden Schori en Wiersma , namens de PSE-Fractie , over de Molukken ; B5-0059 / 2000 van de heer Maaten , namens de ELDR-Fractie , over de Molukken ; B5-0071 / 2000 van de leden Vinci en Brie , namens de GUE / NGL-Fractie , over de situatie op de Molukken in Indonesië ; B5-0073 / 2000 van de heer Lagendijk e.a. , namens de Verts / ALE-Fractie , over de Molukken ; B5-0085 / 2000 van mevrouw Maij-Weggen e.a. , namens de PPE-DE-Fractie , over de Molukken in Indonesië .
Voorzitter , het is in feite de derde keer in een halfjaar dat wij de aandacht van de Commissie moeten vestigen op de situatie op de Molukken .
Wij zijn ontevreden over de zeer beperkte wijze waarop de Commissie tot nu toe op de resoluties heeft gereageerd .
De gewelddadigheden op de Molukken zijn vorig jaar al begonnen .
Zij stonden aanvankelijk in de schaduw van hetgeen er op Oost-Timor gebeurde , maar dat maakt de situatie op de Molukken niet minder ernstig .
In oktober spraken wij van honderden doden .
Inmiddels , drie maanden later , is er sprake van duizenden doden en nog veel meer gewonden en vluchtelingen .
Natuurlijk zijn de oorzaken divers .
Het gebied is economisch achtergesteld onder het regime van Soeharto en dit regime heeft ook ertoe bijgedragen dat er een bedenkelijke migratiepolitiek is gevoerd .
Maar wat ernstiger is , is dat er nu provocateurs zijn , net zoals op Oost-Timor , die de bevolking tegen elkaar opstoken en dat het leger een , helaas , bedenkelijke rol vervult .
Dat laatste is nog bevestigd in een interview van president Wahid gisteravond op de Nederlandse tv , waarin hij stelde dat ook het leger verwijtbaar gedrag vertoont in dit conflict .
Onze resolutie richt haar kritiek nadrukkelijk niet op de nieuwe regering in Indonesië .
Die doet oprecht haar best om de democratie te herstellen en de schendingen van de mensenrechten aan te pakken .
Het kwaad in Indonesië blijkt veel meer te zitten bij agressieve moslimorganisaties en provocateurs in delen van het leger .
Wat kan de Europese Unie doen ?
Om te beginnen zou zij een waarschuwing kunnen afgeven , zoals ook de heer Holbrooke heeft gedaan , dat een staatsgreep van het leger in Indonesië niet wordt getolereerd .
Ten tweede zou een onafhankelijke onderzoekscommissie kunnen worden ingesteld en naar Indonesië worden gestuurd , liefst met een VN-mandaat , om vast te stellen wat er de afgelopen maanden is gebeurd .
Tegelijkertijd zou een bemiddelingscomité naar het gebied kunnen worden gezonden om moslims en christenen met elkaar te verzoenen .
President Wahid heeft daarom al gevraagd en ook een naam genoemd .
Het zou een goede suggestie kunnen zijn dat de Europese Unie een dergelijk initiatief zou steunen .
En er is natuurlijk veel meer hulp nodig dan er nu wordt gegeven .
Tenslotte zou ik erop willen wijzen dat het wapenembargo moet worden verlengd .
Er is alle aanleiding toe zolang de rol van het leger zo dubieus is .
Ik wil u erop wijzen dat de strijd en het geweld op de Molukken al veel te lang duren .
Nederland kent een grote Molukse gemeenschap .
Het is een Europese gemeenschap en om die reden kan de Europese Unie niet voorbijgaan aan de problemen van de Molukken .
Wij roepen de Raad én de Commissie op aanmerkelijk meer daadkracht aan de dag te leggen dan zij tot op heden hebben gedaan .
Voorzitter , ik spreek namens mijn collega Wiersma .
Voorzitter , het besluit van de Raad van ministers om het wapenembargo tegen Indonesië op te heffen is kortzichtig en prematuur .
Indonesië heeft inmiddels de eerste stappen gezet op weg naar een democratische samenleving .
Maar zoals de Amerikaanse VN-ambassadeur Holbrooke deze week nog eens onderstreepte met zijn waarschuwing aan het adres van het Indonesische leger , de overschakeling naar een volwaardig democratisch bestel is zeker nog geen gelopen race .
De rol die het Indonesische leger heeft gespeeld bij de onlusten op Oost-Timor is nog steeds niet opgehelderd .
De spanningen in Indonesië nemen toe .
Jakarta heeft de situatie op de Molukken niet in de hand .
Dat maakte mijn collega Maat net al duidelijk .
Grote groepen burgers voelen zich niet meer veilig .
Met een voortijdige opheffing van het wapenembargo dreigt Europa medeplichtig te worden aan een escalatie van het geweld .
Wij zijn daarom van mening dat de Raad zijn besluit dient te heroverwegen .
Wij doen een klemmend beroep op de lidstaten om , in afwachting van een nieuw besluit , de wapenleveranties niet te hervatten .
Wij vragen de Commissie en de Raad vier stappen te ondernemen .
Ten eerste dient de Europese Unie een missie naar Jakarta af te vaardigen om met de regering-Wahid een uitweg uit de crisis te bespreken .
Ten tweede dient de EU met de Indonesische regering afspraken te maken over het toelaten van onafhankelijke waarnemers op de Molukken .
Ten derde dient er meer humanitaire hulp te komen voor alle delen van de bevolking .
Tot slot dient er via de VN en de NGO ' s meer hulp te komen voor vluchtelingen en ontheemden .
Mag ik tot slot nog even zeggen hoe teleurgesteld wij als Nederlandse sociaal-democratische delegatie zijn over de houding van onze minister van Buitenlandse Zaken , die zich geen houding weet aan te meten in dit debat , eerst voorstander was van het wapenembargo en er na een bezoek aan Jakarta op terugkwam .
De Europese Unie moet nu handelen voor het te laat is .
Ik doe een bijzonder beroep op het Portugese voorzitterschap van de Europese Unie om daarbij het voortouw te nemen .
Mijnheer de Voorzitter , ik was zeer ontstemd toen ik hoorde dat de Raad maandag had besloten het wapenembargo niet te verlengen .
Ik heb begrepen dat Frankrijk , Italië , Spanje en België vóór opheffing van het embargo waren en dat Groot-Brittannië zich , zoals gewoonlijk , afzijdig had gehouden .
Dat moet ik dus verstaan onder een ethisch buitenlands beleid .
Ik wil desalniettemin een dringend beroep doen op de Raad om dit besluit terug te draaien .
In de tussentijd zouden er geen wapens door de lidstaten mogen worden geleverd .
Het besluit van de Raad komt op het verkeerde moment en geeft een verkeerd signaal af .
Zelfs een minister uit het Indonesische kabinet vond het een verkeerd besluit .
De democratie is kwetsbaar in Indonesië .
Een staatsgreep door het leger hangt in de lucht , het geweld op de Molukken neemt toe en nu zijn er weer berichten dat in Lombok twaalf kerken in brand zijn gestoken en dat er 5000 mensen voor het geweld zijn gevlucht .
Het leger zou hierin opnieuw de hand hebben gehad .
Ik verzoek de Raad met klem het wapenembargo weer in te stellen .
Daarmee is de stabiliteit in Indonesië gediend .
Voorzitter , de huidige eenheidsstaat Indonesië is een product van 350 jaar Nederlandse koloniale overheersing .
De tot het christendom bekeerde bevolking van de Molukken werd gerekruteerd voor het koloniale leger dat de andere volkeren onder Nederlands gezag moest houden .
Vijftig jaar geleden is een groot deel van de Zuid-Molukkers naar Nederland verhuisd en sindsdien heeft massale emigratie plaatsgevonden van inwoners van het dichtbevolkte eiland Java naar de overige eilanden .
Dat maakt van de achtergebleven Molukkers een minderheid in de eigen regio .
Het Indonesische leger heeft in 1965 een staatsgreep gepleegd , die waarschijnlijk één miljoen mensenlevens kostte .
Ook na de verkiezingen van 1999 staat het leger nog steeds niét onder democratisch gezag .
Het treedt op als aanstichter van tegenstellingen tussen bevolkingsgroepen .
Afgelopen maandag heb ik de Raad gevraagd om het wapenembargo tegen Indonesië te handhaven .
Dat maakt het mogelijk dat Nederlandse en Franse bedrijven geen contractbreuk plegen als ze eerdere bestellingen van militair materieel niet uitvoeren .
Europa mag niet verbaasd zijn dat in Indonesië burgeroorlogen blijven uitbreken als we weigeren te erkennen dat het leger belang heeft bij het uitvechten van etnische en religieuze conflicten die door de koloniale geschiedenis zijn opgeroepen .
Voorzitter , de laatste keer dat we in deze zaal over de Molukken spraken , heb ik gezegd dat we op dat moment over de Molukken spraken , maar dat ik bang was dat we binnenkort over andere delen van Indonesië zouden moeten spreken .
Dat was , voor alle duidelijkheid , geen ontkenning van de specifieke discussie en de specifieke problemen op de Molukken , maar een analyse van het probleem in Indonesië dat veel verder gaat dan alleen de Molukken en dat zeer structureel en diepgaand is .
Helaas moet ik zeggen dat ik gelijk heb gekregen .
De laatste berichten zijn nu dat zich ook op Lombok de meest vreselijke scènes afspelen , die herinneren aan de Molukken en aan andere plaatsen in Indonesië waar de strijd is losgebarsten en dat de volgende bronnen van onrust zich al aankondigen , bijvoorbeeld op Sulawesi .
Dit alles is een uitvloeisel , onder andere van georkestreerde haatcampagnes , onder meer zelfs door de voorzitter van de wetgevende vergadering .
Hoopgevend daarentegen is de reactie van president Wahid .
Ik denk ook dat het Europees Parlement er goed aan zou doen om hem te ondersteunen in zijn strijd tegen intolerantie en voor een gematigde liberale vorm van de islam .
Maar ook vooral in zijn strijd tegen grote delen van het leger , het leger dat niet voldoende optreedt tegen onruststokers , sterker nog , zich weigert te verantwoorden , bijvoorbeeld voor zijn eigen rol op Oost-Timor .
Wat ik echter niet kan inzien is dat president Wahid gesteund zou worden door een hervatting van wapenleveranties .
De EU heeft allerlei mogelijkheden om het proces in Indonesië te beïnvloeden .
Het is door mijn collega ' s genoemd : waarnemers , humanitaire hulp .
Maar daarbij hoort ook , en dat is vooral een beroep op de lidstaten , een wapenembargo .
Wat nodig is in Indonesië , is het terugdringen van de rol van het leger .
Niet het versterken daarvan door nog meer wapens te leveren .
Mijnheer de Voorzitter , mijnheer de commissaris , geachte collega ' s , ik stel vast dat de Raad met zijn besluit om het wapenembargo tegen Indonesië niet te handhaven , deze maand ingaat tegen de aanbeveling die het Parlement vorige maand op grond van een ruime consensus deed .
De situatie op de Molukken , waarnaar uitdrukkelijk verwezen wordt in de gezamenlijke ontwerpresolutie , bewijst dat de redenen die tot het embargo geleid hebben , niet gewijzigd zijn en dat het Parlement een coherent standpunt inneemt .
Zoals ik een maand geleden ook al zei , verdient de huidige Indonesische regering , die in vrije verkiezingen verkozen werd en oog heeft voor de democratische waarden en in het bijzonder voor de mensenrechten , de waardering en de solidariteit van de internationale gemeenschap .
De situatie op de Molukken is geen op zichzelf staand geval in Indonesië , aangezien de militaire dictatuur onder Soeharto dit beleid van interne migratie aangemoedigd heeft en het Indonesische leger even hard optreedt als in Oost-Timor en doet alsof er niets veranderd is in Indonesië .
Wij moeten dan ook voorzichtig en oordeelkundig te werk gaan bij het uiten van onze solidariteit .
Ik ben het er bijgevolg mee eens dat de internationale samenwerking versterkt moet worden en verleend moet worden in de vorm van humanitaire hulp voor Indonesië en een bijdrage aan de ontwikkeling van het land .
Wij moeten zodoende onze waardering uitspreken voor het democratisch karakter van de huidige Indonesische regering en haar helpen om zich te laten gelden .
Ik ben tegen de verkoop van wapens aan het Indonesische leger , dat nog altijd niet begrepen heeft dat het nu in het kader van een rechtsstaat functioneert en dus afhankelijk is van de regering .
In het licht van deze omstandigheden moet het wapenembargo tegen Indonesië zeker gehandhaafd worden .
Het zou desastreus zijn als de militairen wederom de macht zouden overnemen in Indonesië .
Daarom moet Europa president Wahid steunen in zijn pogingen de vrede op de Molukken te herstellen .
Tot nu toe is de Europese Unie hierin tekortgeschoten .
We moeten meer humanitaire hulp bieden en de Indonesiërs bijstaan om moslims en christenen rond de tafel te krijgen .
Een Europese missie , bijvoorbeeld onder leiding van de Nederlandse oud-minister-president Lubbers , zou hier goed werk kunnen doen .
De ELDR-fractie betreurt het dat het wapenembargo niet wordt verlengd .
Er is nog steeds sprake van een spanningshaard en van schendingen van de mensenrechten .
De Raad Algemene Zaken houdt zich dus niet aan de eigen Europese criteria voor een wapenembargo .
Het besluit van de Europese Unie speelt de militairen in de kaart en dat is nou precies wat er niet moet gebeuren .
Mijnheer de Voorzitter , mijnheer de commissaris , waarde collega ' s , na Egypte , Turkije en het Midden-Oosten in het algemeen , worden nu ook in Azië christenen onderdrukt , bedreigd en vermoord .
Het wordt tijd dat we ons krachtig tegen deze praktijken uitspreken .
De boodschap van de godsdiensten van het Boek is duidelijk , eenvoudig en positief .
Deze godsdiensten mogen daarom niet ter rechtvaardiging van deze afschuwelijke daden worden misbruikt .
De islam heeft langzaam maar zeker de meeste christenen uit het Oosten verdreven .
Wat doen wij concreet om deze mensen te steunen ?
Een veelheid aan instellingen in Frankrijk en de rest van Europa probeert ze te hulp te schieten om hun een andere keuze te bieden dan ballingschap .
Ik zou deze instellingen vandaag van harte willen danken voor hun daden .
Wat een achteruitgang en verlies voor de landen waaruit deze christenen worden verdreven .
De christenen woonden immers al in die landen voordat de islam er zijn intrede deed .
De culturele oorsprong van deze landen is dus die van de christenen .
De situatie op de Molukken is anders .
De Indonesische regering probeert de situatie onder controle te krijgen , maar zonder succes .
Ze is zelfs niet in staat invloed uit te oefenen op haar eigen legereenheden .
Het is daarom van groot belang het wapenembargo te handhaven .
Ik vrees dat de christenen nogmaals met hun leven moeten betalen voor de crises waar ze zelf geen grip op hebben .
Nogmaals worden ze als zondebok aangewezen .
De crisis waarin de Indonesische staat zich bevindt heeft diepe economische , sociale , politieke en religieuze oorzaken .
Daarom , waarde collega ' s , uit mijn fractie haar diepe afschuw over de huidige gebeurtenissen op de Molukken , net zoals ze indertijd haar onvrede tot uiting bracht over de situatie op Oost-Timor .
De UEN-fractie is zeer bezorgd over het lot van de christenen in het Midden-Oosten en Azië .
Mijnheer de Voorzitter , president Wahid blijft ontkennen dat het conflict op de Molukken is uitgelopen op een crisis .
Het religieuze geweld aldaar komt volgens hem door een gewelddadige minderheid , de zogeheten " dark forces " , die het conflict steeds weer nieuw leven inblazen .
Recente beelden en berichten doen echter anders vermoeden .
Het op grote schaal in brand steken van kerken en moskeeën en de herhaalde oproepen tot een heilige oorlog , jihad , geven de ernst van de situatie aan .
Ook de uitbreiding van de gewelddadigheden naar Lombok en Sulawesi baart grote zorgen .
Reeds een jaar lang duurt inmiddels het onderlinge bloedvergieten op de Molukken voort .
Het is natuurlijk verleidelijk de directe schuldigen van een dergelijk conflict op te sporen .
De Indonesische pers is daar dan ook volop mee bezig .
Of dit echt bijdraagt aan de oplossing van de conflicten is nog maar zeer de vraag .
Op dit moment lijkt het er zelfs op dat de media het geweld alleen maar verder aanmoedigen .
De berichtgeving is niet zelden aanleiding voor nieuwe aanslagen .
Naast de pers speelt ook het leger een dubieuze rol .
Zowel moslims als christenen uiten beschuldigingen aan het adres van het leger .
Wahid probeert wel controle over het leger te krijgen , maar daarin is hij nog niet geheel geslaagd .
Het lijkt daarom niet verstandig dat het wapenembargo tegen Indonesië nu wordt opgeheven .
De gezamenlijke resolutie roept de Raad , de Commissie en het Parlement op via delegaties bij te dragen aan de oplossing van de conflicten in Indonesië .
We kunnen daar uiteraard niet binnenvallen en een aantal oplossingen voorschrijven .
Binnen de Indonesische samenleving moeten etnische en religieuze minderheden en alle andere maatschappelijke actoren de opbouw van een burgermaatschappij ter hand nemen .
Humanitaire hulp moet zo snel mogelijk geboden worden .
Mijnheer de Voorzitter , de Commissie steunt het standpunt dat het Parlement in zijn ontwerpresolutie heeft ingenomen met betrekking tot de plechtige belofte van de Indonesische regering om de democratie te versterken en de mensenrechten te eerbiedigen .
Verder onderschrijft de Commissie de noodzaak de Indonesische regering te steunen in haar pogingen het geweld terug te dringen en de mensenrechten op de Molukken te herstellen .
De Commissie vindt dat de internationale gemeenschap in de huidige , zeer zorgelijke situatie haar bijdrage moet leveren aan de vreedzame dialoog op basis waarvan de vrede tussen de moslims en christenen moet worden hersteld .
We kunnen de Indonesische regering op deze manier helpen , en moeten dus afzien van strafmaatregelen .
Deze houding blijkt ook uit de laatste verklaring van het voorzitterschap van 17 januari jongstleden .
Ik kan u namens commissaris Patten verzekeren dat de Commissie deze verklaring onderschrijft .
Op de Raad Algemene Zaken , die voor 24 januari gepland staat , zal het verzoek van het Parlement worden bestudeerd .
Tijden het bezoek dat de Indonesische president binnenkort aan Brussel en andere Europese hoofdsteden zal brengen , zullen we hem en zijn regering verzekeren dat wij alles in het werk zullen stellen om dit vraagstuk op vreedzame wijze op te lossen .
Wat de humanitaire hulp betreft zijn ECHO en de Commissie beide bereid deze te intensiveren .
Het debat is gesloten .
De stemming vindt om 17.30 uur plaats .
 
Venezuela Aan de orde is de gecombineerde behandeling van de volgende zes ontwerpresoluties : B5-0047 / 2000 van de leden Muscardini en Ribeiro e Castro , namens de UEN-Fractie , over Venezuela ; B5-0055 / 2000 van de heer Medina Ortega , namens de PSE-Fractie , over de rampzalige overstromingen in Venezuela ; B5-0060 / 2000 van de leden Sánchez García en Di Pietro , namens de ELDR-Fractie , over de rampzalige overstromingen in Venezuela ; B5-0072 / 2000 van heer Wurtz e.a. , namens de GUE / NGL-Fractie , over de overstromingen in Venezuela ; B5-0076 / 2000 van de leden Knörr Borràs en Lipietz , namens de Verts / ALE-Fractie , over de rampzalige overstromingen in Venezuela ; B5-0086 / 2000 van de leden Marques en Salafranca Sánchez-Neyra , namens de PPE-Fractie , over de ramp in Venezuela .
Mijnheer de Voorzitter , wie het actualiteitendebat van dit Parlement heeft gevolgd zal zich niet aan de indruk kunnen onttrekken dat de geschiedenis van Europa tot ons wederkeert .
In het vorige debat over de Molukken hebben we namelijk veel Nederlands horen spreken , en naar ik vrees zal de commissaris nu we het over Venezuela hebben heel wat Spaans te horen krijgen .
De geschiedenis van Europa laat ons niet los .
Het zijn de Europeanen die erop uit trokken om hun vlag in den vreemde te planten , die nu op de een of andere manier door de gebeurtenissen elders worden beïnvloed .
Wanneer een van ons het woord voert , zouden anderen - met name de commissaris - de indruk kunnen krijgen dat die spreker een klaagzang heeft aangeheven , terwijl hij of zij niets anders doet dan de mening van de kiezers verwoorden .
Het is een feit dat de ramp in Venezuela in mijn land - Spanje - en in de regio waar ik vandaan kom - de Canarische Eilanden - wordt ervaren alsof die op eigen grondgebied had plaatsgevonden .
Wat ik betreur , is dat de heer Busquin , een commissaris van aanzien en een groot politicus , in staat de problemen te onderkennen , niet de commissaris is die met deze kwestie belast is , omdat die zijn schriftelijk antwoord waarschijnlijk al klaar heeft .
En wat ik u zeg , zal zijn antwoord niet beïnvloeden want dat is vast en zeker onmogelijk .
Ik hoop echter dat hij althans de ontwerpresolutie zal lezen en aandacht zal schenken aan sommige kwesties die ons bezighouden .
De ramp in Venezuela was geen gewone ramp .
Er is sprake van 50.000 vermisten , ongeveer 50.000 doden , de verdwijning van een staat - de staat Vargas - waar zich de luchthaven Maiquetía en de haven La Guaira bevinden , de toegangspoort tot Venezuela .
Die staat moet weer helemaal worden opgebouwd , en wel op zodanige wijze dat een dergelijke ramp zich niet nog eens kan voordoen .
Want deze ramp is niet gewoonweg het gevolg van nalatigheid van de autoriteiten .
Zij is het gevolg van de verzakking van een hele heuvelrug - de heuvelrug van het Parque Nacional van Ávila - en bij de wederopbouw zal daar dus rekening mee moeten worden gehouden .
Ik hoop dat de Commissie de overwegingen van het Parlement in acht neemt en dat zij de mogelijkheid onderzoekt om samen met andere instellingen en staten een soort " donorconferentie " of iets dergelijks te organiseren , zodat we allemaal samen de Venezolaanse regering kunnen helpen bij de wederopbouw van deze voor het land zo vitale regio .
Mijnheer de Voorzitter , commissaris , waarde collega ' s , voor ons , die als burgers van de Canarische Eilanden in een ultraperifere regio van de Europese Unie wonen , hebben de gebeurtenissen in Venezuela een speciale betekenis omdat duizenden inwoners van de Canarische Eilanden zich halverwege de vorige eeuw gedwongen zagen naar Venezuela te emigreren ; het is zelfs zo dat we Venezuela een beetje als ons achtste eiland beschouwen .
Wij zijn dan ook bijzonder onder de indruk van de ramp waardoor de staten Vargas en Miranda half december getroffen zijn .
De ramp is het gevolg van stortregens , lawines en overstromingen aan de Venezolaanse kust , aan de voet van de Ávila , het nationale park waarin ik uit hoofde van mijn beroep een tijd gewerkt heb .
Vele mensenlevens zijn verloren gegaan , velen zijn gedupeerd , terwijl de materiële schade duizenden miljoenen euro beloopt .
Ten overstaan van deze ramp hebben wij allen , vanuit Europa en vanuit Amerika , op voorbeeldige , solidaire wijze gereageerd door humanitaire hulp en economische steun te bieden ; er kwamen internationale reacties op alle niveaus , waaronder de Europese Commissie , een aantal lidstaten en sommige Spaanse gemeenten die door familiebanden met Venezuela verbonden zijn .
Nu de eerste fase voorbij is , en ondanks de dreiging van ander natuurgeweld tijdens de afgelopen dagen , is het meer dan ooit noodzakelijk dat niet alleen de waterhuishouding verbeterd wordt , maar ook dat woningen , voorzieningen en infrastructuur worden hersteld en weer opgebouwd , en dat er morele en economische steun wordt geboden aan de slachtoffers van deze natuurramp , die heeft geleid tot een van de grootste tragedies in de recente geschiedenis van Latijns Amerika , met name die van Venezuela .
Om die redenen hebben wij allen een ontwerpresolutie ingediend met als doel allereerst de Europese Unie ertoe te bewegen om , in samenwerking met de lidstaten en overige instellingen , onder meer een technisch en financieel samenwerkingsprogramma op te zetten waarmee de gevolgen van deze natuurramp kunnen worden verlicht .
Ik kan u verzekeren dat de ramp in Venezuela in dit geval letterlijk te beschouwen is als een " actuele , dringende en bijzonder belangrijke kwestie " . )
Mijnheer de Voorzitter , het trieste van de zaak is misschien wel dat we ons telkens opnieuw genoodzaakt zien om te spreken over de verschillende rampen die bepaalde gebieden steeds opnieuw lijken te treffen , of misschien ook wel het feit dat het om landen gaat die door hun grotere armoede en zwakkere infrastructuur een hogere prijs betalen dan wanneer zij sterker zouden zijn geweest .
Hetzelfde kan gezegd worden over het aantal dodelijke slachtoffers onder de bevolking van Venezuela , dat - net als bij Mitch - enorm is .
Uiteraard vragen wij de Europese instellingen om financiële hulp - en zij hebben deze reeds geboden .
Er is 3.500.000 euro voorgesteld om de eerste noodzakelijke kosten te dekken , maar wij vragen ook dat er op andere wijze met de Venezolaanse regering en de burgers wordt samengewerkt .
Eerder deze week spraken we over een ramp die in Europa plaatsvond .
We zeiden toen dat klimaatsveranderingen daar mogelijkerwijze aan ten grondslag lagen en er zijn deskundigen die dit standpunt onderschrijven , immers , er is de laatste tijd een aaneenschakeling van ' natuurrampen ' , waarin het woord ' natuur ' volgens ons niet op zijn plaats is .
Wij menen namelijk dat menselijke activiteiten er een belangrijk aandeel in hebben .
In het geval van Venezuela - wij waren er vanwege de Conferentie van het Europees en het Latijns Amerikaans Parlement - , is duidelijk te zien dat er sprake is van een willekeurige urbanisatie en aanslagen op de natuurlijke leefomgeving , waardoor de situatie wellicht verergerd is .
Daarom , mijnheer de Voorzitter , is het dringend gewenst alle infrastructuur opnieuw op te bouwen .
De Europese instellingen , de lidstaten en enkele niet-gouvernementele organisaties moeten er samen met andere landen voor zorgen dat de gevolgen van deze ramp met haar verwoestende effect , in de mate waarin dit mogelijk is , bestreden worden .
Mijnheer de Voorzitter , ik wil niet onnodig herhalen wat reeds voor mij is gezegd .
Ook ik kom uit een gebied , het Baskenland , waar een groot solidariteitsgevoel onder de bevolking leeft .
Venezuela is altijd een immigratieland geweest voor Spanje en met name voor het Baskenland .
Het steunde ons op voortreffelijke wijze gedurende de lange jaren van de dictatuur van Franco , zowel in moreel als in materieel opzicht .
Een ongeluk komt nooit alleen : dezer dagen bereikte ons het bericht dat er een aardbeving gemeten werd met een kracht van 6 op de schaal van Richter en ook een zeebeving .
Iedereen leeft dus mee en is solidair .
Daarom wil ik deze interventie vooral richten op enkele andere zaken die verder gaan dan de materiële steun op korte termijn en de resolutie zelf .
Het is nodig om de ontwikkelingsmodellen , niet alleen dat van Venezuela , maar ook dat van andere landen , opnieuw te bekijken en bij te sturen indien deze incoherente zaken bevatten met betrekking tot de bescherming van en respect voor het milieu .
Een deel van de financiële steun moet bestemd worden voor de studie van deze aspecten en voor onderzoek naar het negatieve effect van bepaalde industrieën op het evenwicht in het milieu .
Ook in andere landen dan Venezuela is dergelijk onderzoek gewenst .
Er zou een Conferentie moeten komen van de Europese Unie en Latijns Amerika om afhankelijkheidsrelaties te doorbreken , om ervoor te zorgen dat de export van energiebronnen aan banden wordt gelegd en de onbezonnen exploitatie ervan wordt stopgezet .
We moeten er alles aan doen om rampen te voorkomen .
Er is dus reden genoeg om aandacht te schenken aan al deze punten en natuurlijk ook aan die van de resolutie .
Tot slot wil ik van de gelegenheid gebruik maken om u erop te wijzen dat er nog steeds meldingen worden gemaakt van schendingen van de mensenrechten in Venezuela .
Deze worden gepleegd onder het mom van ' optreden tegen de plunderaars van de getroffen gebieden ' .
Wij kunnen onze ogen hier niet voor sluiten .
Onze solidariteit met het Venezolaanse volk mag er niet toe leiden dat wij onze waakzaamheid verliezen als het gaat om figuren als president Chávez .
Deze populistische president heeft zich bij sommige gelegenheden van een hoogst onverdraagzame kant laten zien en bedreigingen aan het adres van diverse sectoren geuit , de media incluis .
En dan te bedenken dat er Europese machthebbers schijnen te zijn die ' om zijn grapjes kunnen lachen ' .
Mijnheer de Voorzitter , Venezuela was voor meer dan 300.000 landgenoten het land van belofte , waar zij een beter leven konden opbouwen .
Venezuela heeft hen net als de honderdduizenden andere Europese migranten met open armen ontvangen .
Overigens is meer dan 70 % van de Portugese immigranten in Venezuela afkomstig uit mijn regio , het eiland Madeira .
In het licht van deze nauwe band zijn wij diepbedroefd en getroffen door deze ramp , die evenwel ook een enorm gevoel van solidariteit heeft opgewekt .
Wij zijn de Commissie dan ook dankbaar dat zij humanitaire hulp beloofd heeft .
Nu de omvang van de ramp duidelijk wordt , blijkt echter dat deze hulp niet volstaat .
Venezuela kent eigenlijk de ergste natuurramp die in de 20ste eeuw in Latijns Amerika heeft plaatsgevonden .
Nu reeds staat vast dat minstens 15.000 mensen zijn omgekomen .
Honderdduizenden mensen zijn dakloos .
De materiële schade wordt op 10 à 20 miljard dollar geraamd .
Er zijn 230.000 banen verloren gegaan .
In het licht van deze indrukwekkende cijfers en deze tragische gebeurtenissen moet de Europese Unie de solidariteit met Venezuela aanzienlijk opvoeren .
Daarom ook heb ik in dit Parlement een ontwerpresolutie ingediend .
Wij wilden dat het Europees Parlement , als vertegenwoordiger van de Europese volkeren , zijn deelneming en solidariteit betuigde .
Wij wensen tevens dat het Parlement de Commissie met aandrang verzoekt de humanitaire hulp op te voeren , zodat de enorme nood op gebieden als medische hulpverlening , water- en voedselvoorziening , volksgezondheid , enzovoort , gelenigd kan worden .
Wij willen de Commissie ook voorstellen een actieprogramma op middellange termijn voor het herstel van de infrastructuur en woningen vast te stellen , aangezien de wederopbouw van het getroffen gebied meer dan zeven jaar kan duren .
Dit programma moet met behulp van financiële impulsen , goedkope leningen en bijzondere bijstand tevens de hervatting van de economische activiteit bevorderen en steunen .
Wij wilden de Commissie tenslotte ook verzoeken al het mogelijke te doen en zoveel mogelijk middelen voor bovengenoemde maatregelen uit te trekken .
Wij wilden niet dat het bij goede voornemens bleef .
Mijnheer de Voorzitter , dit was het minste wat we voor de slachtoffers van de overstromingen konden doen . )
Mijnheer de Voorzitter , ik denk dat de Europese Unie een grote fout zou maken indien zij de omvang van de tragedie die in Venezuela heeft plaatsgevonden , zou onderschatten .
Duizenden mensen hebben , zoals reeds eerder gezegd , het leven gelaten .
Het is goed om onze solidariteit met woorden te betuigen , maar we moeten ook daden laten zien .
Het communautaire antwoord moet in de eerste plaats gericht zijn op de wederopbouw en het herstel van het land , waarbij verschillende aspecten in acht worden genomen : de humanitaire hulpverlening moet worden versterkt , evenals de noodhulp .
Ook moeten er richtsnoeren met een aanvullend karakter worden vastgesteld voor de wederopbouw en het herstel .
Ik zeg ' aanvullend karakter ' omdat de Raad aanstaande maandag een verklaring zal aannemen over de grondslag van een akkoord van de ambassadeurs van het COREPER , waarin wordt gezegd dat er een inspanning zal worden geleverd op grond van de bestaande beschikbare middelen .
De middelen van Mitch zijn echter ontoereikend voor deze prioritaire kwestie .
Dit Parlement vraagt - en het vraagt dit ook als tak van de begrotingsautoriteit - de Commissie een behoorlijk voorstel te formuleren dat de ontstane situatie het hoofd kan bieden .
De Commissie zou er ook goed aan doen de mogelijkheden te onderzoeken die geboden worden door de toepassing van handelsmaatregelen binnen het communautaire stelsel van algemene preferenties en de uitbreiding van kredieten door de Europese Investeringsbank .
Ook zou de Europese Unie de ' Internationale donorconferentie ' kunnen ondersteunen , als blijk van haar solidariteit en mededogen .
Zo kan zij op de hoogte blijven van hetgeen het noodlijdende Venezolaanse volk , dat met de Europese Unie bevriend is , op dit moment van ons verwacht .
Mijnheer de Voorzitter , als men de schade in Venezuela zou projecteren op het gebied van de Bondsrepubliek , zou heel ons kustgebied zijn verwoest en zouden 200.000 mensen zijn omgekomen .
Daaraan ziet men hoe groot het ongeluk is dat een land als Venezuela heeft getroffen .
Het is ongetwijfeld macaber te zeggen dat het beste wat Venezuela momenteel kan overkomen een zo hoog mogelijke olieprijs is , opdat Venezuela zoveel mogelijk op eigen houtje kan financieren .
Dat zou voor ons zeker onaangenaam zijn , omdat het duur zou zijn , maar het zou Venezuela goed uitkomen .
Daarom komt Venezuela er ondanks alle schade nog beter vanaf dan bijvoorbeeld Midden-Amerika na de orkaan Mitch .
Toch is dit een schrale troost na alle verwoestingen .
Het is dan ook zinvol te vragen om een internationale donorconferentie met actieve deelneming van de Commissie .
Overigens verwacht ik , evenals mijn collega ' s , dat de Commissie zo spoedig mogelijk met een plan komt voor de manier waarop zij in overleg met de Venezolaanse regering hulp kan bieden .
De Venezolanen kunnen er zeker van zijn dat wij met hen meevoelen .
Zij hebben natuurlijk afgezien van medeleven ook geld , fantasie en hulp bij de wederopbouw nodig .
Mondialisering betekent voor mij niet alleen economie , maar ook solidariteit .
Wanneer zich dergelijke desastreuze rampen voordoen , moet men zich ook afvragen wat de oorzaken daarvan zijn .
Ik vrees dat wij steeds meer gedwongen zullen zijn ons te gaan bezighouden met natuurrampen waaraan de mens medeschuldig is .
Uiteraard staat de mens machteloos tegenover natuurlijke klimaatveranderingen , maar wij doen daar met onze broeikasgassen wel een schepje bovenop .
Daar wringt juist ook de schoen .
Helaas komt Europa zijn verplichtingen van Kyoto niet na .
Ik hoop dat deze ramp , evenals - helaas - andere rampen , aanleiding zullen zijn om nog eens na te denken en maatregelen te treffen .
Dan kunnen wij ook voorkomen dat wij onder de urgenties steeds weer over rampen moeten spreken .
Wij moeten dus ook eens nagaan wat wij bij wijze van preventie kunnen doen om de omvang van de rampen misschien wat in te dammen .
Als de natuur dergelijke rampen veroorzaakt , moet de mens er tenminste voor zorgen dat hij daaraan niet medeschuldig wordt .
Mijnheer de Voorzitter , de Commissie deelt de zorgen die door de leden van het Parlement over de rampzalige situatie in Venezuela zijn geuit .
Ik zal de heer Nielson op de hoogte stellen van de verschillende opmerkingen die hier over dit vraagstuk zijn gemaakt .
Gezien de omvang van de ramp heeft de Commissie direct gereageerd door al op 23 en 30 december 1999 beschikkingen voor humanitaire hulp ter waarde van 3,2 miljoen euro goed te keuren .
Deze beschikkingen zijn al ten uitvoer gebracht .
Aangezien de behoeften onmiddellijk geëvalueerd moesten worden , is een deskundige van het Bureau voor humanitaire hulp ECHO al op 22 december naar Venezuela afgereisd .
Een permanente contactpersoon van ECHO zal in de komende dagen naar het rampgebied gaan om de humanitaire hulp te coördineren en erop toe te zien dat de programma ' s worden uitgevoerd .
De Venezolaanse minister van Volksgezondheid heeft bevestigd dat er een groot risico bestaat op epidemieën als cholera en lepra .
Daarom bereidt de Commissie een derde beschikking van 2 miljoen euro voor met behulp waarvan het drinkwatersysteem hersteld moet worden en epidemiologisch toezicht kan worden uitgeoefend .
Ik deel de mening van de heer Linkohr dat we een algemeen plan voor de bestrijding van toekomstige rampen moeten ontwikkelen .
In een aantal studies wordt hier al op gewezen .
Niet alleen de Commissie , maar de gehele internationale gemeenschap heeft snel en gul gereageerd op de oproep van de Venezolaanse regering .
Volgens het Bureau van de Verenigde Naties voor de coördinatie van de humanitaire hulp is er nu in totaal voor 24 miljoen dollar hulp geboden .
Ongeveer 10 miljoen dollar daarvan is afkomstig uit de Europese Unie .
Overeenkomstig de wensen van het Parlement bereidt de Commissie bovendien een missie van deskundigen voor om de situatie in Venezuela te evalueren en te bekijken welke specifieke maatregelen er nodig zijn .
Op basis van de resultaten van deze missie zal de Commissie een besluit nemen over een plan voor de wederopbouw op de middellange termijn .
De Commissie zal bij de herstelwerkzaamheden bijzondere aandacht aan het milieu schenken .
In dit stadium kunnen we nog niet aangeven hoeveel geld er voor hulp zal worden vrijgemaakt .
De hoogte van dit bedrag zal worden vastgesteld op basis van de resultaten van de missie van deskundigen en pas nadat andere donateurs zijn geraadpleegd .
De Commissie zal nauw met andere donateurs samenwerken zodat de inspanningen van de internationale gemeenschap zoveel mogelijk gecoördineerd kunnen worden en bekeken kan worden welke hulp prioriteit moet krijgen .
Het is dus van groot belang dat er zo snel mogelijk een systeem wordt opgezet voor het coördineren van de hulp van de internationale gemeenschap .
Het debat is gesloten .
De stemming vindt om 17.30 uur plaats .
( De vergadering wordt tot 17.30 uur opgeschort ) ( De vergadering wordt nogmaals onderbroken van 17.30 uur tot 18.00 uur ) VOORZITTER : DE HEER PROVAN Ondervoorzitter ) Mijnheer de Voorzitter , ik wil graag dat er in de notulen een aantekening wordt gemaakt van mijn protest tegen de vertraging van de stemming , die om 17.30 uur zou plaatsvinden , maar die zonder opgaaf van reden werd uitgesteld .
Ik vind het getuigen van een totaal gebrek aan respect voor de plenaire vergadering en voor alle collega ' s die hier op de afgesproken tijd waren .
Ik zou het alleen aanvaarden indien er een gegronde reden voor bestond , zoals een hartinfarct van de Voorzitter bijvoorbeeld .
Maar als een zodanige reden er niet is , vind ik dat er niet zo minachtend met de collega-parlementsleden kan worden omgesprongen .
( Levendig applaus ) Mijnheer Martínez , ik begrijp uw standpunt volkomen .
Het enige wat ik op dit moment kan zeggen is dat dit zal worden doorgespeeld aan de Conferentie van voorzitters , die zelf om dit uitstel heeft verzocht .
Het is in feite de plenaire vergadering die de agenda vaststelt , maar om de een of andere reden heeft de Conferentie van voorzitters , die op dit moment nog steeds in vergadering bijeen is , besloten de zitting met nog eens een half uur te schorsen .
Ik zal er in ieder geval voor zorgen dat uw opmerkingen onomwonden worden doorgespeeld .
Ik hoop dat dit voor u een bevredigend antwoord is .
Ik wil hierover nu niet verder gaan debatteren .
Dit is nu eenmaal gebeurd .
Hoe eerder wij met de stemming kunnen beginnen , hoe beter het is .
Ik ben van mening dat over dit soort zaken een goede discussie dient plaats te vinden en dat het Parlement zelf tot een gedegen afweging moet komen .
Agandawijzigingen moeten niet via ad hoc besluiten geregeld worden .
Wij gaan nu over tot de stemming over de actuele , dringende en bijzonder belangrijke kwesties .
Tijdens de stemming over Tsjetsjenië Mijnheer de Voorzitter , ik wil iets zeggen over de resolutie inzake Tsjetsjenië .
In de Duitse versie is onder paragraaf 4 sprake van de Tsjetsjeense militie .
In de oorspronkelijk Engelse tekst stond echter fighter .
Fighter betekent evenwel strijders .
Ik verzoek u dit dus in alle taalversies te laten corrigeren , want er bestaat een groot verschil tussen fighter en militie .
Ik verzoek u dus paragraaf 4 in de verschillende taalversies te laten controleren .
U hebt volkomen gelijk , mijnheer Posselt .
De tekst zal dienovereenkomstig worden aangepast .
Vóór de stemming over Egypte Mijnheer de Voorzitter , neemt u mij niet kwalijk , maar ik kom nog even op hetzelfde probleem terug .
Wij hebben over de oorspronkelijk Engelse tekst onderhandeld en daarin is ergens sprake van sectarian clashes , of iets dergelijks .
In ieder geval gaat het hier om het woord sectarian .
In de Duitse versie staat : " Auseinandersetzungen zwischen muslimischen und koptischen Sekten " .
Daar klopt natuurlijk niets van en daarom verzoek ik u ook dit aan de Engelse versie te laten aanpassen .
Nogmaals , wij zullen voor een goede Duitse vertaling zorg dragen .
Na de stemming over de situatie op de Molukken ( Indonesië ) Mijnheer de Voorzitter , de aanwezige commissaris zei dat het wapenembargo tegen Indonesië waarschijnlijk besproken zou worden in de Raad Algemene Zaken van 24 januari , dus volgende week maandag .
Hij verzocht het Bureau dan ook om solidair te zijn , en erop toe te zien dat de resolutie die zopas werd aangenomen , onmiddellijk aan de Raad bezorgd zou worden en dat het secretariaat dus heel snel zou werken .
Ik denk dat de ministers de krant lezen , maar het is belangrijk dat de resolutie die wij zonet aangenomen hebben , onmiddellijk aan de Raad wordt overgemaakt , aangezien het Europees Parlement zich hierin voor de tweede maal voor een verlenging van het embargo uitspreekt .
Mijnheer de Voorzitter , een motie van orde !
Vanochtend zijn er twee voorstellen van orde ingediend , één door collega Hudghton en één door mijzelf .
In beide gevallen werd gevraagd om een hoofdelijke stemming , die wij belangrijk achtten .
In de lijst met de uitslag van de hoofdelijke stemmingen is tot nu toe echter alleen de eerste stemming opgenomen , maar nog niet de tweede over de ontvankelijkheid .
De leden zullen zich ongetwijfeld nog wel herinneren dat dit wel degelijk een hoofdelijke stemming was waarvoor wij de steminstallatie hebben gebruikt .
Kunnen wij erop vertrouwen dat ook de uitslag van de tweede stemming morgenochtend in de lijst opgenomen is ?
Wij zullen hiernaar zeker navraag doen , mijnheer MacCormick , en ervoor proberen te zorgen dat u deze lijst mee naar huis kunt nemen .
 
Interne markt en rechtsbescherming van de consument Aan de orde is het debat over de mondelinge vraag ( B5-0039 / 1999 ) van mevrouw Palacio Vallelersundi , namens de Commissie juridische zaken en interne markt , aan de Commissie over een evenwichtige strategie voor de interne markt en de rechtsbescherming van de consument . )
Mijnheer de Voorzitter , mijnheer de commissaris , gezien de tijd die mij hier gegund is , zal ik proberen om aan de hand van een voorbeeld het een en ander te verduidelijken .
Er was eens , vóór de komst van het Verdrag van Amsterdam , een Raad , die debatteerde over de wijziging van het Verdrag van Brussel en het Verdrag van Lugano .
Voor wie deze technische kwesties maar mysterieus vindt zij opgemerkt dat het een probleem van rechterlijke bevoegdheid betreft .
Bij welke rechter moet men aankloppen als men een grensoverschrijdend geschil heeft ?
De Raad was unaniem en in het kader van de intergouvernementele samenwerking - dus weinig communautair en zeer dicht bij het internationale publiekrecht - tot een principeakkoord gekomen .
Maar toen trad het Verdrag van Amsterdam in werking en moest overeenkomstig artikel 65 de wijziging van het Verdrag van Brussel en dat van Lugano gecommunautariseerd worden ; van dit nieuwe verdrag moest een communautair besluit worden gemaakt , een verordening .
Toen verscheen de Commissie ten tonele .
Vaardig als zij is besloot zij , om snel de eerste vruchten te kunnen plukken van het nieuwe Verdrag van Amsterdam , dat het communautariseren van een besluit betekent dat de titel wordt veranderd : daar waar ' verdrag ' staat , moet nu ' verordening ' staan , en dat was dat .
En zo kwam de Commissie met een ontwerpverordening over deze kwestie - de rechterlijke bevoegdheid - zonder voorafgaande raadpleging , zonder ook maar één keer overleg te hebben gepleegd met de verschillende directoraten-generaal .
Vandaag wordt in dit Parlement het verslag behandeld - dat slechts een advies is , want op dit gebied heeft het Parlement nog steeds weinig bevoegdheden - , dat werd opgesteld door mevrouw Diana Wallis , die naar ik hoop over dit onderwerp zal spreken .
Om mijn verhaal hier te beëindigen : we zouden hieruit wel wat conclusies moeten trekken .
In de eerste plaats het gebrek aan coördinatie bij de Raad .
De Raad is immers niet de Raad , het is de Raad van ministers van Justitie .
Meer bepaald is het de Raad van deskundigen op het gebied van het internationaal privaatrecht .
Zij zijn het die over deze internationale verdragen hebben onderhandeld en deze specifieke materie per slot van rekening het beste kennen .
Ook is er geen overleg gepleegd met de Raad Interne Markt en de Raad Algemene Zaken .
Daarnaast ook - en dit is nog belangrijker voor de toekomst - het gebrek aan coördinatie bij de Commissie .
Het is waar dat de Commissie in een moeilijke periode zat doordat zij demissionair was , maar het is en blijft een gebrek aan coördinatie , want , mijnheer de Voorzitter , de hoorzitting over dit onderwerp vond pas plaats nadat de ontwerpverordening al gepubliceerd was .
Zoiets druist natuurlijk geheel in tegen de meest elementaire regels van efficiëntie en getuigt van een gebrek aan respect voor de burgers en voor deze plenaire vergadering .
Tevens denk ik dat met dit voorbeeld duidelijk wordt geïllustreerd voor welke hachelijke situatie we ons geplaatst zien of - zo u wilt , mijnheer de Voorzitter - voor welke uitdaging : de criteria van de interne markt of de criteria van het internationaal privaatrecht .
Houdt het communautariseren van een besluit - en we zullen dit nog vaak moeten doen - in dat overal waar het woord ' verdrag ' staat , dit wordt vervangen door het begrip ' verordening ' ?
De Commissie juridische zaken en interne markt vindt dat dit niet kan en ik hoop dat het Parlement dezelfde mening is toegedaan .
Het communautariseren van een besluit houdt eerst en vooral in dat alle wetsvoorstellen worden gescreend om te zien of deze niet in strijd zijn met de beginselen waarop de interne markt is gefundeerd .
Dit geldt met name voor het beginsel van wederzijdse erkenning en het beginsel van het land van herkomst .
Communautariseren houdt in feite in dat de interne markt wordt gerespecteerd .
Dit is zeer belangrijk , want de voltooiing van de interne markt betekent dat het grensgebied van de reeds bestaande en geldende voorschriften wordt afgetast .
Een grensgebied dat vanwege het feit dat het verweven is met het procesrecht en natuurlijk ook met vele gebieden van het internationaal privaatrecht , niet duidelijk gedefinieerd is .
Om die reden moeten we de criteria die ten grondslag liggen aan de interne markt niet uit het oog verliezen .
Indirect zouden we de beginselen van de interne markt uithollen en we zouden afglijden naar een bijzonder gevaarlijke situatie .
Daar komt nog een ander gevaar bij , namelijk dat we in dit digitale tijdperk wel eens geneigd zijn om te zeggen : ' leve de globalisering , de interne markt is te klein geworden , laten we de wereld reguleren , waarom nog die interne markt , laten we de interne markt overslaan ' .
Maar laten we dan ook niet vergeten dat de Europese integratie gebaseerd is op de interne markt en dat we bovendien gebonden zijn aan een Verdrag dat ons dwingt de principes te respecteren die deze realiteit waarborgen en mede bepalen .
U zult zich afvragen waar de consumenten nu blijven .
In het voorbeeld dat ik genoemd heb wordt getracht de consumenten te beschermen door ze de mogelijkheid te geven om bij hen om de hoek recht te halen , bij de rechter in hun woonplaats .
Maar is dat de burger beschermen ?
Ik denk van niet .
Het bewijs daarvoor wordt geleverd door het feit dat de burger normaal gezien geen rechtszaak aanspant voor de aanschaf van een klein apparaat , voor een aankoop in de winkel op de hoek .
Waarom niet ?
Omdat het veel te duur is en veel te veel tijd in beslag neemt .
Als we de burgers willen beschermen , laten we dan eerst oordelen over de twee door de Commissie voorgestelde maatregelen , de small claims procedure en de buitengerechtelijke oplossing voor conflicten tussen burgers onderling .
Die maatregelen beschermen de burger : het zijn snelle , goedkope en efficiënte procedures .
Bovendien , mijnheer de Voorzitter , houdt het beschermen van burgers in dat we ze als volwassenen behandelen .
Dat we niet denken dat de consument geen eigen keuzes kan maken .
Ik denk dat een van de grote uitdagingen van Europa in deze digitale revolutie eruit bestaat om de cultuur en de principes van consumentenbescherming te veranderen .
De consument moet worden beschermd , maar op een wezenlijke en niet op een formele manier .
Er moet een cultuur groeien waarin het nemen van een risico niet vreemd is , dat wil zeggen , waarin de consument zelf de keuze heeft en zorgvuldig een risico kan afwegen .
Ik rond af , mijnheer de Voorzitter .
Europa moet zijn waarden verdedigen , maar staat ook voor een andere grote uitdaging en dat is het vinden van het evenwicht tussen regelgeving en zelfregulering .
Om de burgers te beschermen hebben we een solide kader nodig van wetgeving die bescherming biedt , maar ook een ruimte waarin , vanuit de burgermaatschappij zelf , systemen ontstaan die meer aansluiten op de tijd van nu , meer dus dan de systemen die wij vanuit onze instellingen kunnen vaststellen .
Onlangs , tijdens de Top in Madrid zei iemand me : " Mevrouw Palacio , op het Internet is twee maanden een jaar .
Als jullie vier jaar over een richtlijn doen is dat een lange tijd " .
Laten we dus wat sneller zijn , laten we onze waarden behouden , maar laten we ook inzien dat onze interne markt een prioriteit moet zijn .
Mijnheer de Voorzitter , ik zou graag willen beginnen mijn dank uit te spreken aan het adres van het geachte parlementslid , mevrouw Palacio , dat zij mij de gelegenheid geeft om in te gaan op een materie die buitengewoon belangrijk is , maar ook buitengewoon complex .
Ik zou daar het volgende over willen zeggen .
Evenals mevrouw Palacio hecht de Commissie met het oog op de totstandbrenging van een ruimte zonder binnengrenzen , zoals bedoeld in artikel 2 van het Verdrag van de Europese Unie , veel belang aan het beginsel dat ondernemingen hun goederen en diensten in de hele Unie moeten kunnen aanbieden zonder dat de lidstaat van bestemming hun discriminerende en ongerechtvaardigde belemmeringen oplegt .
Want deze belemmeringen kunnen tot versnippering van de interne markt leiden doordat ondernemingen hun goederen of diensten moeten aanpassen aan de voorschriften van alle Europese Unie-landen waar zij actief zijn .
Dat is ons uitgangspunt .
Het is een uitgangspunt dat wordt gedeeld door mevrouw Palacio , die immers daarnet heeft gezegd dat de Europese Unie gebaseerd is op de interne markt .
Dat is de Commissie volstrekt met mevrouw Palacio eens .
Voorwaarde voor de volledige aanvaarding van het beginsel van wederzijdse erkenning is wel dat alle lidstaten een passend en vergelijkbaar niveau van consumentenbescherming kennen .
In het door het geachte parlementslid genoemde voorstel voor een richtlijn betreffende bepaalde juridische aspecten van de elektronische handel wordt uitdrukkelijk bepaald dat het begrip " interne markt " in artikel 3 zich niet uitstrekt tot verbintenissen uit consumentenovereenkomsten .
Zoals mevrouw Palacio weet , worden verbintenissen uit consumentenovereenkomsten geregeerd door de Conventie Rome I en dat staat dus los van de richtlijn over elektronische handel waarover op 7 december jongstleden politieke overeenstemming in de Raad is bereikt .
Wat betreft de recente initiatieven van de Commissie in het kader van de nieuwe Titel IV van het Verdrag van de Europese Gemeenschap neem ik aan dat mevrouw Palacio vooral doelt , en dat heeft zij daarnet ook eigenlijk al onder woorden gebracht , op het voorstel voor een verordening dat de Commissie in juli 1999 , op basis van de werkzaamheden van een ad hoc groep van de Raad en na het politieke akkoord van de vijftien lidstaten , heeft goedgekeurd en dat tot doel heeft het Verdrag van Brussel van 1968 betreffende de rechterlijke bevoegdheid , de erkenning en de tenuitvoerlegging van beslissingen in burgerlijke en handelszaken in het afgeleide Gemeenschapsrecht op te nemen .
Mevrouw Palacio heeft daar zo-even over gesproken en zij heeft de wijze van totstandkoming van de door de Commissie voorgestelde verordening gehekeld .
Zij heeft ook gezegd dat er weinig overleg is geweest , niet alleen tussen Commissie en Parlement , maar zelfs tussen de verschillende Raden onderling .
De Commissie heeft de wijzigingen en het oorspronkelijke verdrag uit 1968 voorgesteld om dat toch reeds oude verdrag aan de moderne handelsmethoden en vooral aan de elektronische handel aan te passen .
Nu lijkt het geachte parlementslid van mening te zijn dat de uitgangspunten van dit voorstel voor een verordening , die dus de Conventie van Brussel moet communautariseren , in strijd zouden kunnen zijn met het beginsel van het land van herkomst .
Maar dat zou betekenen , indien zij gelijk zou hebben , dat ook de rechterlijke bevoegdheid onder dat beginsel zou vallen , hetgeen niet het geval is .
Overigens bepaalt artikel 1 van het eerder genoemde voorstel voor een richtlijn betreffende elektronische handel zoals dat bij het politieke akkoord van december is vastgesteld , dat dat voorstel niet op de kwestie van de rechterlijke bevoegdheid van toepassing is .
Zoals mevrouw Palacio weet , valt de kwestie van de rechterlijke bevoegdheid onder de Conventie van Brussel .
De huidige situatie is aldus dat er drie zaken naast elkaar staan .
Er is de voorgestelde richtlijn betreffende elektronische handel .
Er is de Conventie van Rome , waarnaar ik daarnet heb verwezen en er is de Conventie van Brussel .
Dat zijn drie zaken die op dit ogenblik onafhankelijk van elkaar naast elkaar staan .
De Commissie zal erop toezien , mijnheer de Voorzitter , dat er op passende wijze rekening wordt gehouden met de bedenkingen die vooral tijdens de hoorzitting van 4 en 5 november zijn geuit , over de mogelijke gevolgen van dit voorstel voor een verordening voor de interne markt , alsmede met de ontvangen verklaringen ten gunste van het voorstel .
De Commissie is thans bezig met het analyseren van de talrijke en gedetailleerde standpunten die ze heeft ontvangen en zij zal te zijner tijd haar eventuele voorstellen bekendmaken .
Maar in ieder geval lijkt het mij wenselijk , zeker in het licht van de punten van kritiek die mevrouw Palacio naar voren heeft gebracht , dat de Commissie , alvorens enig initiatief te nemen , op de hoogte is van het standpunt dat het Europees Parlement in februari van dit jaar over het voorstel zal innemen .
Het lijkt mij ook noodzakelijk dat er passende , aanvullende oplossingen worden gevonden om tegemoet te komen aan de bezwaren die tijdens de hoorzitting door de consumentenvertegenwoordigers zijn geuit .
Daarom moet er snel met alle belanghebbende partijen worden overlegd om alternatieven te vinden , zoals ook gevraagd door mevrouw Palacio , voor de vaak langdurige , kostbare en ingewikkelde gerechtelijke procedures ten einde grensoverschrijdende geschillen naar aanleiding van elektronische handelstransacties snel en met minder kosten voor de consument te beslechten .
Mijnheer de Voorzitter , mag ik om te beginnen opmerken dat ik zeer ingenomen ben met wat de heer Bolkestein zojuist heeft gezegd , namelijk dat de Commissie heel zorgvuldig wil kijken naar het hele samenstel aan regelingen die van invloed zijn op de nieuwe wereld waarin wij leven , de nieuwe wereld van de elektronische handel .
Ik was gelukkig in de gelegenheid een deel van de hoorzittingen op 4 en 5 november bij te wonen .
Uit het aantal geïnteresseerden en de kwaliteit van de bijdragen blijkt wel hoe sterk deze kwestie bij de mensen leefde en hoe bezorgd zij waren over het aanvankelijk voorgestelde beleid .
Mijn collega , mevrouw Wallis , die ons verslag opstelt , zal later nog aan het woord komen en ik wil nu niet op de zaken vooruitlopen noch haar het gras voor de voeten wegmaaien .
Het verslag zullen wij later behandelen , maar sommige onderdelen ervan zullen u , commissaris , vast al wel hebben bereikt .
Ik zal deze materie niet vanuit een juridisch oogpunt benaderen , aangezien ik binnen de juridische commissie , waarvan mevrouw Palacio voorzitter is , het voorrecht geniet een van de weinige niet-juristen te zijn .
Mijn invalshoek is die van het bedrijfsleven en van de consument .
Het sleutelwoord in dit vraagstuk dat wij aan u , commissaris , voorleggen is evenwicht .
Als wij om ons heen kijken zien wij dat met de opkomst van de elektronische handel of de elektronische communicatie het evenwicht op de markt sterk aan het verschuiven is ten gunste van de consument .
De nieuwe communicatietechnologie maakt ons allemaal tot machtige consumenten dankzij de geweldige mogelijkheden die deze technologie ons biedt om wereldwijd te shoppen , prijzen te vergelijken en afwegingen te maken op basis van een overvloed aan informatie die gemakkelijk toegankelijk is .
Wie van u dit nog nooit heeft gedaan , zou het zeker eens moeten proberen , want dankzij e-commerce , dankzij de mogelijkheden om via de computer informatie op te vragen , kun je aanbiedingen heel gemakkelijk met elkaar vergelijken en wordt winkelen een geheel nieuwe ervaring .
Ik zal dit met een simpel voorbeeld illustreren , een voorbeeld dat heel relevant is voor onze bemoeienissen met de wetgeving in de hele publieke sector .
Het departement voor telecommunicatie in het Verenigd Koninkrijk heeft een website gemaakt waar consumenten uitgebreide informatie kunnen vinden over de aanbiedingen van de verschillende telefoonbedrijven .
Als je vervolgens de gegevens omtrent je eigen telefoongebruik intoetst , kun je zien wat dat voor jou oplevert en de verschillende aanbiedingen met elkaar vergelijken .
Dat soort mogelijkheden komt binnenkort binnen handbereik .
Deze nieuwe generatie machtige consumenten zal zich niet echt druk maken over de discussies die wij als wetgever vast nog wel zullen voeren over zaken als rechtsbeginselen en het toepasselijke recht , want , zoals mevrouw Palacio al aangaf , het aanspannen van een gerechtelijke procedure is niet iets waaraan de meeste winkelende consumenten , op het Internet of waar dan ook , nu in de eerste plaats denken .
Voordat consumenten iets besluiten te kopen , zullen zij de zekerheid willen hebben dat het bedrijf waarmee zij van doen hebben , goede voorwaarden , garanties en verhaalsmogelijkheden biedt .
Ook al is e-commerce nog een betrekkelijk onbekende marketingvorm - en wij zouden kleine bedrijven moeten aanmoedigen consumenten langs deze weg te benaderen - , de consument zal ongetwijfeld vragen om de zekerheid van een of ander keurmerk voor de elektronische handel , zoals dat bijvoorbeeld door de Britse consumentenorganisatie met veel succes is geïntroduceerd .
Zij verdient daarvoor alle lof .
Een dergelijk initiatief moet in de hele Unie worden aangemoedigd .
Ik wil de commissaris vragen dit mee te nemen als een van de vele punten die voor de consumentenwetgeving relevant zijn .
Consumenten zullen vragen om klachten- en geschillencommissies die net zo snel en efficiënt werken als de elektronische handel zelf .
Zij zullen vragen om eenvoudige en doelmatige verhaalsmogelijkheden en om een aanspreekpunt waar zij met hun probleem terecht kunnen .
Eén ding is zeker met de elektronische handel en dat is dat de ontwikkelingen op dit terrein in een razend tempo gaan .
Nieuwe producten en diensten verschijnen sneller dan ooit op de markt en onze taak als wetgever in dit Parlement is om die dynamiek te stimuleren en niet om die af te remmen .
Wij willen consumenten stimuleren om bij het aanschaffen van producten gebruik te maken van elektronische informatie en wij willen ook het bedrijfsleven , en met name de kleine bedrijven , voor de elektronische handel enthousiast maken .
Dit vraagt duidelijk om een bezinning op het wetgevingskader dat wij nu hebben .
Mijnheer de Voorzitter , mijnheer de commissaris , wij zetten vandaag het debat voort over een evenwichtige strategie voor de interne markt en de rechtsbescherming van de consument .
Ons uitgangspunt vandaag is een mondelinge vraag .
Daarin wordt met name gewezen op de tegenstelling tussen het principe van het land van oorsprong op de interne markt en het principe van het land van bestemming in de consumentenbescherming .
In mondelinge vragen komt men namelijk onder een zekere schematisering niet uit .
Ik geloof echter dat , zoals ook uit de besprekingen tot nu toe is gebleken , wij in feite niet veel opschieten met een discussie over deze twee principes , vooral wanneer wij streven naar een gepast rechtskader voor het elektronische handelsverkeer .
Men vreest - terecht , moet ik zeggen - dat de mogelijkheid voor de burgers om bij de rechtbank van het land waar zij wonen op grond van het nationaal recht een klacht in te dienen , een remmende en zelfs afschrikkende werking zal hebben op de ontwikkeling van de elektronische handel .
Wij weten echter tegelijkertijd dat zelfs deze mogelijkheid om in eigen land een klacht in te dienen maar al te vaak theorie blijft en nauwelijks wordt benut .
Wij kunnen echter zeker niet van de consumenten verlangen dat zij een beroep doen op de rechtbank van het land van oorsprong , van het land waar de aanbieder is gevestigd .
Dan zullen bovendien de aanbieders zich in het land gaan vestigen waar de consumentenbescherming op het laagste niveau staat en waar meer algemeen de consumenten de minste rechten hebben .
Op die manier draagt men evenmin bij aan het noodzakelijke vertrouwen , dat de elektronische handel natuurlijk ook nodig heeft voor zijn ontwikkeling .
Ik geloof derhalve niet dat wij veel baat hebben bij het nieuwe artikel 15 van de ingediende verordening en evenmin bij de beperking daarvan tot de off line handel .
Wij hebben veeleer behoefte aan stelsels voor buitengerechtelijke geschillenregeling en aan procedures voor een snelle afwikkeling van de beroemde small claims .
Ik ben derhalve verheugd over de door de Commissie in haar mededeling over de toekomstige strategie voorgestelde maatregelen .
Ik ben vooral ook ingenomen met de steun aan initiatieven voor buitengerechtelijke on line procedures voor geschillenregeling en kijk uit naar het nieuwe groenboek over toegang tot het recht en de rechtsmiddelen van consumenten .
Mijns inziens moet het echter ook mogelijk zijn om samen met de Europese banken en creditcardorganisaties een veilig elektronisch geldverkeer en veilige stelsels van overboeking op te zetten die elektronische , direct afgerekende transacties mogelijk maken .
Ook zullen wij in het dagelijks leven meer baat hebben bij een sterkere samenwerking van consumentenorganisaties en bij grensoverschrijdende bevoegdheden van organisaties , dan bij een theoretische strijd over het oorsprongsprincipe en het bestemmingsprincipe .
Nu hier kritiek is geuit op de voorstellen van de Commissie over de nieuwe ontwerpverordening , wil ik uitdrukkelijk naar voren brengen dat volgens mij de aanpak van de Commissie wel degelijk de juiste is .
Nu al is in artikel 13 van de Conventie het probleem van de rechterlijke bevoegdheid geregeld .
Nu al is de overgrote meerderheid van de rechtsgeleerden het erover eens dat dit artikel ook voor on line transacties geldt .
De Commissie tornt dus niet aan de bestaande rechtssituatie .
Zij moet bovendien , zoals bekend , op grond van artikel 95 , lid 3 bij al haar voorstellen uitgaan van een hoog niveau van consumentenbescherming .
Daarom geloof ik dat de Commissie een juist voorstel heeft ingediend .
De socialistische fractie steunt ook de voorstellen die mevrouw Wallis in de commissie juridische zaken heeft ingediend .
Daarin staan enkele wijzigingen van de ontwerpverordening en wordt aangedrongen op aanvulling van het huidig systeem met de noodzakelijke procedures .
Tot slot wil ik namens mijn fractie nog zeggen dat wij pas op het principe van het land van oorsprong kunnen overstappen als de rechtsbescherming van de consumenten met extra procedures wordt versterkt en hen dus extra mogelijkheden tot rechtsbescherming worden geboden .
Mijnheer de Voorzitter , dit vraagstuk laat nog eens duidelijk zien welk spanningsveld er op de interne markt heerst tussen de belangen van bedrijven en de belangen van consumenten , een spanningsveld dat ik overigens nu , als rapporteur voor het verslag over het Verdrag van Brussel , maar al te goed ken .
Er is al gezinspeeld op meer coördinatie .
Ik zou hier een benaderingswijze , of misschien wel een kreet , zo u wilt , willen introduceren , die op dit moment in Britse regeringskringen veel opgang maakt .
Wij hebben het dan over joined-up thinking of joined-up administration .
Dat wil zeggen bruggen slaan tussen departementen .
Deze werkwijze getuigt tegelijk van een zekere rijpheid , van een zekere ontwikkeling , net zoals wij op school losse letters aaneen hebben leren schrijven .
De discussie over de rechterlijke bevoegdheden en de elektronische handel heeft dit conflict tussen consumenten en e-commercebedrijven onderstreept .
Mag een consument naar de nationale rechter stappen om zijn recht te halen ?
Betekent dit niet de doodsteek voor de elektronische handel ?
Ik wil een pakket maatregelen voorstellen waarin de justitiële toegankelijkheid , waarover in Tampere zoveel is gesproken , centraal staat .
Welnu , wil de interne markt goed functioneren - wil zij door kleine ondernemingen en consumenten ten volle worden benut en hun vertrouwen krijgen - dan moeten consumenten voor civiele zaken naar de rechter kunnen stappen .
Er moeten procedures komen voor small claims en alternatieve geschillenbeslechting .
Zij vormen een volstrekt wezenlijk onderdeel van de interne markt .
Onze commissaris zal natuurlijk zeggen dat dit meer op het terrein ligt van zijn collega , de heer Vitorino , en wellicht ook op dat van de heer Byrne .
Dat wekt bij mij frustraties op .
De heer Byrne en de heer Vitorino hebben zich in toespraken en verklaringen beiden voorstander getoond van de invoering van Europese procedures voor kleine gedingen .
Wij moeten tussen die uitspraken een brug slaan .
De Commissie moet geïntegreerd leren denken , als een geïntegreerd bestuur .
Wij hebben nu de kans om de elektronische handel een hoge vlucht te laten nemen .
Zo ' n kans krijgen wij niet weer .
Daarnaast neigen wij naar harmonisatie als oplossing voor een aantal problemen in het spanningsveld tussen bedrijven en consumenten .
Bij zo ' n harmonisatieproces ben je echter vaak te zeer afhankelijk van wetgeving die in de praktijk star en inflexibel is , waardoor de interne markt juist weer wordt belemmerd .
Dat zou het geval zijn met de privacy-richtlijn , een belangrijke regeling ter bescherming van de consument .
Sommige lidstaten schijnen deze richtlijn zo strikt ten uitvoer te hebben gelegd , dat zij een belemmering voor de interne markt dreigt te worden .
Elektronische handel gaat wereldwijd .
De besluiten die wij nemen , moeten onze burgers en bedrijven in staat stellen om in deze grotere markt te participeren .
In Amerika , dat niet per se voor ons model hoeft te staan , is gekozen voor een combinatie van zelfregulering en gedragscodes met wetgeving achter de hand .
Wij zouden ook een dergelijke combinatie van maatregelen in gedachten moeten houden .
Eén mogelijkheid is hier al genoemd en daarbij zouden creditcardorganisaties een belangrijke rol kunnen vervullen .
Om dit soort mogelijkheden echter te kunnen benutten , moeten wij wel in actie komen .
De Commissie moet hieraan eensgezind en op een geïntegreerde wijze werken .
Mijnheer de Voorzitter , ik zou mevrouw Palacio en commissaris Bolkestein willen danken voor het uitwisselen van de stereotiepe inzichten en beleefdheden waarmee zij deze discussie zijn begonnen .
Ik sta er versteld van als ik bedenk - en het mag misschien heel banaal klinken , maar ik kan het niet nalaten te zeggen - hoe sterk de elektronische handel ons aller leven in de komende decennia en in deze verdere eeuw zal doen veranderen .
Ik voor mij heb het afgelopen jaar voor het eerst mijn kerstaankopen via e-commerce gedaan .
Mijn besluit werd mede ingegeven door mijn veranderde levensomstandigheden waardoor ik nu niet meer zo gemakkelijk in Edinburgh kan gaan winkelen .
Ik heb trouwens ook mijn dochter , bij haar huwelijk kortgeleden in Texas , via e-commerce een bloemetje gestuurd , en - zoals u ongetwijfeld zult begrijpen , mijnheer de Voorzitter - was het voor een Schot een prettige bijkomstigheid dat hij zich daarbij de kosten van een overtocht kon besparen !
Wij gaan een nieuwe wereld binnen .
Maar daarbij doen zich , zoals hier al is gezegd , enkele uitermate lastige problemen voor .
Kleine bedrijven die ook buiten de eigen landsgrenzen willen opereren , zullen moeite hebben om zich een plaats op de markt te veroveren .
Mevrouw Berger stipte dat al even aan , maar het lijkt mij niet zinvol startende ondernemers voor te houden waartegen zij zich moeten verzekeren .
De lokale mogelijkheden om hierover advies in te winnen , worden steeds beter .
Wat belangrijk is , is dat de rechtsbeginselen van het thuisland van toepassing zijn .
Maar dat kan weer een heel ander probleem oproepen .
Dan kunnen zich gevallen voordoen van afzetterij op afstand door bedrijven in het buitenland die weten dat zij weinig te vrezen hebben van een boze mevrouw Smit die zij per post een waardeloos artikel in de maag hebben gesplitst .
Hoe moeten wij dat probleem ondervangen ?
Al twee maal is het idee geopperd - en dat lijkt mij een zinvolle suggestie - om creditcardorganisaties als een soort risicospreiding te gebruiken , als zij tenminste bereid zijn hieraan medewerking te verlenen .
Dan kunnen consumenten bepaalde rechten laten gelden tegenover de creditcardorganisatie in hun eigen land en die creditcardorganisatie kan weer bepaalde rechten laten gelden tegenover de producent of aanbieder in het land waar zij gevestigd is .
Op die wijze zouden alle betrokken marktpartijen de risico ' s van e-commerce goeddeels kunnen afdekken .
De Commissie zou dit nader moeten onderzoeken .
Dat neemt niet weg dat wij op de lange termijn moeten toewerken naar een harmonisatie van de wetgeving voor civiele en handelszaken in de hele Unie .
Wij in het Verenigd Koninkrijk hadden , zoals u vast wel weet , mijnheer de Voorzitter , 300 jaar lang een zeer bloeiende interne markt met twee rechtssystemen die spontaan , niet onder druk , naar elkaar zijn toegegroeid .
Wij moeten in Europa op den duur naar een soortgelijk model toe .
Wij moeten , net als in Amerika , naar een verenigd Europa toe en wij moeten onze wetgeving daarop aanpassen .
Mijnheer de Voorzitter , ik zal u het standpunt uit de doeken doen dat ik samen met de heer Nobilia heb afgesproken .
Ik maak namelijk samen met hem deel uit van een speciaal met dit onderwerp belaste groep van de UEN-fractie .
Ons inziens is het door collega Palacio genoemde vraagstuk een van de grootste problemen van de interne markt .
De voorgelegde regeling zit vol leemtes en komt te laat .
Daarmee wordt de consument geen algemene zekerheid geboden , tenminste geen zekerheid waar hij ook daadwerkelijk iets mee kan aanvangen .
Er is in deze regeling geen sprake van een uniforme rechtsbescherming van de consument .
Integendeel , deze regeling is vaag en geeft aanleiding tot ongegrond discretionair handelen .
Dit geldt zeker ook voor het door de indienster van de mondelinge vraag aan de orde gestelde vraagstuk .
Zij noemt het voorbeeld van de elektronische handel en brengt daarmee vraagstukken te berde in verband met de verkoopmodaliteiten , de rechten van de koper , de mogelijkheden van terugtreding en de uiteenlopende vormen van verkoopbelasting .
Dit probleem heeft echter ook een raakvlak met andere gebieden .
Ik noem bijvoorbeeld de elektronische sector .
De productie van elektronische onderdelen kan in verschillende landen plaatsvinden , ook buiten de Gemeenschap .
De opslag en / of aanbrenging van het merkteken kan in een bepaalde lidstaat geschieden en de uiteindelijke assemblage in een andere lidstaat .
Het probleem is bovendien niet zozeer gelegen in de betrouwbaarheid van de verschillende bestanddelen en in de eerbiediging van de wetgeving van het land van import of productie .
Veeleer moet het geheel veel soepeler worden gemaakt .
De Europese Unie voert een vastberaden pleidooi voor de laatstgenoemde onderwerpen , zeer zeker wanneer zij vaststelt dat in de landen van de eindverbruikers , met het oog op een sterkere concurrentiepositie voor het bedrijfsleven , een specifiek gebruik is toegekend aan deze producten , uitgaande van duidelijke , vooraf bepaalde eigenschappen die een aanvulling zijn op de EU-voorschriften .
Dit concept vindt men trouwens ook terug in de agroalimentaire industrie .
Het probleem betreft daar vooral de oorsprongsregeling in het kader waarvan aan de lidstaten uitzonderingen zijn toegekend .
Daar spitst zich het probleem dan ook met name toe op de vermelding van bepaalde gegevens op het etiket van het uiteindelijk ter verkoop aan te bieden product .
Het lijdt geen twijfel dat een dergelijke situatie niet alleen onduidelijkheid en onzekerheid teweegbrengt , maar tegelijkertijd ook de mededingingsvoorwaarden aantast .
Het midden- en kleinbedrijf zal hier met name het slachtoffer van worden , niet zozeer omdat het aan de een of andere nationale wetgeving moet voldoen , maar juist omdat het door de lacunes in de communautaire wetgeving minder kansen krijgt .
Het lijdt evenmin twijfel dat het voortbestaan van deze benadeling van het midden- en kleinbedrijf de werkgelegenheid ongunstig kan beïnvloeden .
Hier kan men de werkgelegenheid nu eenmaal niet bevorderen met vereenvoudiging van administratieve procedures , vermindering van installatiekosten of betrokkenheid en goede wil van de sociale partners .
Uit het bovenstaande blijkt dat men niet alleen verordeningen moet uitwerken voor de verschillende producten en voor alle daarmee verband houdende vraagstukken , maar ook een sterke algemene visie moet hebben .
Er moet een soort legislatieve filosofie komen die een baken kan zijn voor de interne markt .
De interne markt zal zich daarnaar kunnen regelen en dan weten zowel de lidstaten als het bedrijfsleven bij voorbaat waar zij zich aan moeten houden .
Tot slot geloven wij dat de Commissie met haar controle op de versplintering van de markt verdienstelijk werk verricht , vooral met het oog op de toenadering tussen de nationale wetgevingen .
Afgezien daarvan moet men echter ook zorgen voor uitvoering van het door de Europese Raad van Wenen uitgevaardigde en daarna met uitdrukkelijke verwijzing naar de interne markt bekrachtigde mandaat .
Het doel daarvan moet de verbetering zijn van het Europees wetgevend kader en de Europese mededingingsvoorschriften , ofschoon deze verbetering natuurlijk ook vergezeld moet gaan van afschaffing van handelsbarrières en verbetering van dienstverlening .
Voorzitter , de mondelinge vraag van de juridische commissie met betrekking tot eventuele handelsbarrières die kunnen ontstaan door consumentenregelgeving bevat alvast hun oplossing : verdere harmonisatie .
Maar is dit wel nodig ?
De interne markt heeft ervoor gezorgd dat producenten en consumenten beter over de grens terechtkunnen .
Voor deze grensoverschrijdende transacties moet er adequate wetgeving zijn .
Daarom is minimumharmonisatie van wetgeving nodig .
Een hoog niveau van bescherming van consumenten betekent niet dat we via maximumharmonisatie alles Europees moeten regelen .
Integendeel , we moeten zoeken naar de optimale oplossing voor de consument , in casu een vertrouwd referentiekader .
Dat zal vaak een nationaal kader zijn .
Bij elektronische handel kan het land van herkomst in de Unie vrij willekeurig gekozen worden .
Dat komt het vertrouwen van de consument niet ten goede .
Daarom moet de consument de keus krijgen om voor de wetgeving van het eigen land te kiezen .
Dat dit ongewenste handelsbarrières op zou leveren , lijkt mij onjuist .
Consumentenbescherming creëert een noodzakelijke , politiek wenselijke randvoorwaarde voor de handel , ter bescherming van de zwakkere partij .
De aanpak van de Commissie leidt in ieder geval niet tot een eindeloos getouwtrek over het wenselijke niveau van harmonisatie .
Het vergt evenmin de totstandkoming van nieuwe wetgeving op EU- dan wel nationaal niveau en het respecteert het subsidiariteitsbeginsel .
Er is niets onevenwichtigs aan de strategie van de Commissie .
Hoogstens aan die van de juridische commissie , die eeuwig hamert op het aambeeld van de communautarisering met argumenten die mij oneigenlijk voorkomen .
Voorzitter , topprioriteit voor de Europese Commissie , maar ook topprioriteit voor de Europese industrie en handel is e-commerce , de elektronische handel .
We mogen niet vergeten dat ook de consument een groot aantal voordelen heeft bij het goed kunnen benutten van de e-commerce .
Wat stellen we nu vast ?
Dat er een felle discussie gaande is tussen industrie en consumenten over het toepasselijke recht bij grensoverschrijdende handel welke steeds meer elektronisch plaatsvindt .
De aanbieders van producten en diensten zijn voorstander van het beginsel van het land van herkomst volgens welk het recht van het land waar de aanbieder is gevestigd van toepassing is .
Ik kan dat heel goed begrijpen .
Voorzitter , pak eens een voorbeeld .
Als je als Portugees via internet een computer koopt van een aanbieder uit Finland .
De Finnen hebben overigens een goede consumentenbescherming .
Maar dan geldt daarbij het beginsel van het land van herkomst volgens het Finse recht .
De dure computer komt echter niet aan terwijl je daarvoor toch al met je kredietkaart hebt betaald .
Zou die Portugees graag een rechtzaak in Finland starten ?
Ik denk het niet .
Dit zou betekenen dat je ook juridisch advies in Finland of over het Finse recht zou moeten inwinnen .
Maar , mijnheer Bolkestein , er is meer .
Meer dan datgene wat u genoemd hebt want de Europese consument wordt door meer regels beschermd dan alleen regelgeving inzake e-commerce of de verordeningen zoals u die net hebt genoemd .
Er is namelijk ook nog een richtlijn " verkoop op afstand " .
Er komt een richtlijn " financiële diensten " .
Er is ook nog een privacy-richtlijn .
Daarin zijn allemaal minimumwaarborgen , soms ook maximumwaarborgen , opgenomen voor de consument .
De voorgestelde regelgeving inzake e-commerce voegt daar een aantal extra maatregelen aan toe .
Dan liggen er twee verschillende Commissievoorstellen met betrekking tot dit punt .
Althans , de rechtsbescherming , te weten tot wie kun je je wenden ?
Enerzijds dus de e-commerce die gebaseerd is op het beginsel van het land van herkomst en anderzijds het voorstel voor die nieuwe aangepaste Brusselse verordening .
Hoewel , en dat ben ik met de heer Bolkestein eens , beide voorstellen naar de letter best met elkaar gecombineerd kunnen worden , is in elk geval de achterliggende gedachte tegenstrijdig .
Dat leidt dus tot de verwarring en het echt heel goed op gang komen van de rechtsbescherming bij die e-commerce , stuit derhalve op hindernissen .
Voorzitter , ik vind dat wij als Europees Parlement de verantwoordelijkheid hebben om ook een goede consumentenbescherming te regelen .
De consument is gebaat bij een transparant en consistent systeem van rechtsbescherming , want zonder consumentenvertrouwen kan de e-commerce niet echt zijn gang gaan en zich niet ten volle ontwikkelen .
We moeten daarom , denk ik , meer dan we tot nu toe nog gedaan hebben , denken : wat zijn nu de alternatieve mogelijkheden om de consument , ook wanneer er iets fout gaat , rechtsbescherming te bieden ?
Dan denk ik , en daarom doe ik ook een beroep op commissaris Bolkestein , dat we toch veel beter moeten gaan kijken naar de alternatieve systemen inzake geschillenbeslechting .
U weet , in Nederland hebben we een heel uitgebalanceerd systeem van alternatieve geschillenbeslechting die overigens ook al grensoverschrijdend mogelijk is waarbij de Stichting geschillencommissies het ook al mogelijk maakt dat mensen uit het buitenland in Den Haag bij die stichting komen protesteren en dat daar ook recht gesproken wordt .
Voorzitter , een van de oplossingen is : op zoek gaan naar een andere koers .
Mijnheer de Voorzitter , dames en heren , collega ' s , ik wil allereerst mevrouw Palacio Vallelersundi van harte bedanken voor het initiatief dat zij heeft genomen tot deze mondelinge vraag .
Waar gaat het om ?
Men kan dit vraagstuk in een zin samenvatten : het spanningsveld tussen consumentenbescherming en elektronisch handelsverkeer .
Anders geformuleerd : hoe kunnen wij de consumenten van de Europese Unie doelmatig beschermen zonder de ontwikkeling van de elektronische handel te belemmeren ?
De discussie spitst zich momenteel toe op de vraag welk principe moet gelden voor de vaststelling van de rechterlijke bevoegdheid en bijgevolg van het van toepassing zijnde recht bij grensoverschrijdende geschillen in de elektronische handel .
Moet een consument in geval van conflict zijn rechten hard maken in het land waarin de aanbieder van de goederen of diensten is gevestigd , of in het land waarin hij zelf woonachtig is ?
Welk recht is van toepassing ?
Ik wil vandaag niet al de argumenten voor en tegen herhalen die bij dit vraagstuk een rol spelen .
Deze argumenten zijn voldoende bekend .
De Commissie heeft hier in de maand november een hoorzitting over gehouden .
Ik wil vandaag alleen duidelijk maken dat volgens mij de discussie over consumentenbescherming enerzijds en elektronisch handelsverkeer anderzijds te eng , te bekrompen is .
Deze druist ook in tegen hetgeen de Commissie zelf in haar mededeling over een strategie voor de interne markt heeft uiteengezet .
In de mededeling van de Commissie wordt namelijk uitdrukkelijk gezegd dat in geval van conflict tussen de belangen van de consumenten en die van de bedrijven evenwichtige oplossingen moeten worden gevonden .
De ontwikkeling van de elektronische handel in de Europese Unie moet daarbij een realistische kans krijgen .
Men kan echter alleen een evenwichtige oplossing vinden tussen consumentenbescherming en e-commerce business als men de discussie niet beperkt tot de kwestie van de rechterlijke bevoegdheid en het van toepassing zijnde recht , maar breder opzet .
Het doel van het streven naar efficiënte consumentenbescherming moet toch zijn dat de consument snel , met weinig kosten en onbureaucratisch zijn rechten kan hardmaken .
Wordt dit doel echter wel bereikt met de mogelijkheid voor de consument om in zijn woonplaats op grond van het nationaal recht een klacht in te dienen ?
Met een uitspraak in zijn woonplaats geeft men de consument in feite stenen voor brood , want die uitspraak moet in een andere lidstaat worden uitgevoerd .
Dat kost meestal veel tijd , veel geld en veel moeite .
Als men de consumenten doelmatig wil beschermen moet men alternatieven ontwikkelen voor de dure en moeizame procesvoering .
Buitengerechtelijke geschillenregeling , eventueel verbonden met verdere harmonisatiewerkzaamheden , is mijns inziens de toverformule .
Het directoraat-generaal heeft zich reeds diepgaand beziggehouden met het vraagstuk van de buitengerechtelijke geschillenregeling en wel in verband met de grensoverschrijdende financiële dienstverlening .
Vorig jaar oktober heeft zij hierover een hoorzitting gehouden .
Ik geloof dat wij de kennis en ideeën uit het werkdocument van de Commissie , dat de grondslag was voor de hoorzitting , en de voor midden dit jaar geplande mededeling over de resultaten van dezelfde hoorzitting voor de elektronische handel , nauwkeurig onder de loep moeten nemen .
Het uitgangspunt van de richtlijn inzake elektronische handel verdient volgens mij in politiek opzicht de voorkeur boven de regeling van de Conventie van Brussel / Lugano en de Conventie van Rome II en mag dan ook niet door deze conventies worden aangetast .
Daarom zou ik met het oog op de te volgen procedure willen voorstellen met de wijziging van de Conventie van Brussel / Lugano zolang te wachten totdat alle juridische knopen zijn doorgehakt , ofwel bij de wijziging van Brussel / Lugano de status quo van het belangenevenwicht tussen aanbieders en consumenten te handhaven .
Mijnheer de Voorzitter , ik zou graag inderdaad in het kort willen ingaan op enige van de belangwekkende punten die door leden van uw Parlement naar voren zijn gebracht .
Ik zou willen beginnen met een uitdrukking die de heer Harbour heeft gebruikt en ik zou ook van deze gelegenheid gebruik willen maken om de heer Harbour te bedanken voor de grote belangstelling die hij heeft getoond tijdens de hoorzitting van 4 en 5 november .
De Commissie waardeert het altijd buitengewoon als leden van dit Parlement deelnemen aan een hoorzitting of andere activiteiten en ik zou dat graag , mijnheer de Voorzitter , bij deze gelegenheid willen onderstrepen .
Welnu , de heer Harbour heeft gesproken over evenwicht en dat is natuurlijk datgene wat de Commissie nastreeft .
U zult begrijpen , Voorzitter , dat ik niet alleen namens mijn persoon en mijn eigen directoraat-generaal spreek , maar namens de hele Commissie .
In de Commissie heeft onder andere mijn collega Byrne zitting , die opkomt voor het belang van de consumenten , en ik heb in mijn beantwoording tijdens dit debat , Voorzitter , natuurlijk ook te maken met de standpunten van de heer Byrne zodat wij , zoals mevrouw Wallis dat heeft genoemd , een joined up administration tonen .
Welnu , dat evenwicht streven wij na en dat is een evenwicht tussen aan de ene kant de belangen van de producent en aan de andere kant de belangen van de consument .
Het is welbekend en ook de argumenten zijn natuurlijk evident .
Dat evenwicht streven wij na .
Mij dunkt dat wij dat evenwicht hebben weten te bereiken in de richtlijn met betrekking tot de elektronische handel .
Het beginsel van die richtlijn is dat het land van oorsprong een beslissende rol speelt wanneer gedingen ontstaan met betrekking tot de elektronische handel .
Er is een derogatie met betrekking tot de openbare orde , zou ik in het algemeen kunnen formuleren .
Maar die derogatie is strikt omschreven .
Het moet gaan om bepaalde doeleinden en niet andere .
Het moet een derogatie zijn die noodzakelijk is .
Het land waar de inbreuk is gemaakt , de inbreuk op de openbare orde , moet ter verantwoording worden geroepen .
Het moet de gelegenheid krijgen om maatregelen te treffen en de Commissie moet worden verwittigd .
De Commissie moet in staat worden gesteld om op te treden tegen het land dat de inbreuk heeft laten gebeuren .
Met andere woorden , het basisbeginsel van de richtlijn inzake elektronische handel is het land van oorsprong met een derogatie die evenwel zeer strikt is omschreven .
Mag ik ook , Voorzitter , gebruik maken van deze gelegenheid om dit Parlement op te roepen op juiste , dat wil zeggen spoedige wijze , de richtlijn goed te keuren zodat deze met het verstrijken van de Raad Interne Markt in mei haar weg kan vinden naar het Europees recht .
Iedereen wacht op een Europese richtlijn met betrekking tot elektronische handel en ik hoop dat wij dat in mei ook kunnen bereiken .
Voorzitter , ik zou dan graag een ander onderwerp willen aansnijden dat ook door een aantal parlementariërs is genoemd .
Niet in de laatste plaats door mevrouw Palacio , maar ook bijvoorbeeld door mevrouw Oomen , en dat is de Conventie van Brussel .
Ik incasseer de kritiek die mevrouw Palacio heeft geuit over de wijze waarop het voorstel van de Commissie tot stand is gekomen .
Wij trekken daar lering uit .
Maar ik zou het Parlement en in het bijzonder de juridische commissie toch willen oproepen om zich een mening te vormen over dat moeilijke punt van artikel 15 .
Want zie ik het goed , mijnheer de Voorzitter ?
Dan wijkt artikel 15 van het voorstel van de Commissie over die Conventie van Brussel in één belangrijk punt af van de oorspronkelijke conventie ten gunste van de consumentenbescherming .
Immers , de oorspronkelijke conventie uit 1968 stelt twee vereisten aan de mogelijkheid voor de consument om de eigen rechten in te roepen .
Van die twee vereisten is er in het voorstel van de Commissie één vervallen .
Welnu , dat is een aangelegenheid die van groot belang is en die ook onder de verschillende organisaties die zich met deze zaak bezighouden , tot onrust aanleiding heeft gegeven .
Het is een onderwerp dat de Commissie bezighoudt .
Ik zal zelf volgende week woensdag met vier andere commissarissen , waaronder commissaris Byrne , commissaris Vitorino en commissaris Liikanen , een kleine vergadering houden om nader de gedachten te bepalen over artikel 15 .
Maar ik zou tegelijkertijd , als u mij toestaat Voorzitter , en als mevrouw Palacio mij toestaat , de juridische commissie willen oproepen om harerzijds ook aandacht te schenken aan artikel 15 , zodat de Commissie in een vroegtijdig stadium weet wat de commissie van mevrouw Palacio vindt .
Er is terecht door mevrouw Wallis gesproken over dat begrip " joined up administration " .
Welnu , laten wij in overleg met het Parlement komen tot een nadere begripsbepaling betreffende artikel 15 zoals dat gedefinieerd is in het voorstel van de Commissie .
Daarnaast is door een aantal leden van dit Parlement , mevrouw Wallis heeft daarover gesproken , mevrouw Oomen heeft daarover gesproken en natuurlijk ook mevrouw Palacio , over small claim procedures aan de ene kant en over alternative dispute settlements aan de andere kant .
Het Parlement zal begrijpen dat dat geen aangelegenheden zijn die onmiddellijk onder mijn portefeuille vallen .
Het zijn eerder zaken die mijn collega Vitorino aangaan .
Dat neemt niet weg dat dit natuurlijk nauw verband houdt met deze hele materie .
En dat het verband tussen die twee versnelde en vereenvoudigde methoden om een einde te maken aan juridische geschillen , dat die twee methoden natuurlijk eng samenhangen met het functioneren van de interne markt .
Daarom voel ik mijzelf in hoge mate verbonden met dit dossier .
Maar de eerlijkheid gebiedt mij om te zeggen dat Antonio Vitorino daar toch in de eerste plaats verantwoordelijk voor is .
Welnu , ik heb daarnet gezegd dat wij , vier à vijf commissarissen , volgende week woensdag bij elkaar komen .
Ik zeg u toe dat ik de nadruk zal leggen op en aandacht zal vragen voor de noodzaak om te komen tot die twee versnelde , vereenvoudigde methoden om een einde te maken aan kleine juridische geschillen terzake van e-commerce .
Nogmaals , en met die opmerking zou ik graag willen eindigen .
Wij proberen het evenwicht te zoeken .
Wij proberen het evenwicht te vinden .
Wij willen niet aan de ene kant wat de heer MacCormick heeft gezegd .
Wij willen geen long distance rip-offs .
Dat willen wij niet .
Ik dank de heer MacCormick voor deze kleurrijke frase .
Aan de andere kant willen wij ook niet wat mevrouw Wallis heeft gezegd , dat een overmaat aan bescherming leidt tot inbreuken op de interne markt .
Dat willen wij niet .
Wij willen niet het ene , maar wij willen ook niet het andere .
Wij zullen tussen Scylla en Charybdis de juiste weg moeten zien te vinden ten voordele van de interne markt , dat wil zeggen : alle consumenten in Europa .
Het debat is gesloten .
 
Vrouwen en wetenschap Aan de orde is het verslag ( A5-0082 / 1999 ) van mevrouw McNally , namens de Commissie rechten van de vrouw en gelijke kansen , over de mededeling van de Commissie " Vrouwen en wetenschap " - Vrouwen mobiliseren om het wetenschappelijk onderzoek in Europa te verrijken ( COM ( 1999 ) 76 - C5-0103 / 1999 - 1999 / 2106 ( COS ) ) .
Mijnheer de Voorzitter , ik wil om te beginnen mevrouw McNally van harte bedanken .
Zij kon vanwege dringende verplichtingen elders haar verslag vandaag helaas niet zelf indienen .
" Vrouwen en Wetenschap " - Vrouwen mobiliseren om het wetenschappelijk onderzoek in Europa te verrijken : deze mededeling heeft twee doelstellingen .
Men wil daarmee ten eerste een discussie op gang brengen tussen de lidstaten en beste praktijken bevorderen ter ondersteuning van vrouwen in de wetenschap en de technologie .
Ten tweede wil men het aantal vrouwen dat betrokken is bij de door de Unie gesteunde onderzoeksactiviteiten verhogen .
Daarbij moet rekening worden gehouden met de verplichting in het EU-Verdrag inzake gelijke kansen en verbetering van de kwaliteit van onderzoek , met andere woorden inzake gender mainstreaming .
Onderzoek en technologie is na landbouw en structuurfondsen de sector die het zwaarst drukt op de begroting van de Europese Unie .
Wij zijn blij met de mededeling van de Commissie en de daarin vermelde doelstellingen .
Wij nodigen dan ook de lidstaten uit hun werkzaamheden voor gelijke kansen en de samenwerking met de Commissie voort te zetten .
Eveneens nodigen wij de Commissie uit betere , vergelijkbare gegevens over " vrouwen en wetenschap " op tafel te leggen , richtsnoeren te ontwikkelen , nieuwe maatregelen voor te stellen en daaromtrent over twee jaar een speciaal verslag aan het Parlement voor te leggen .
De Commissie zet haar inspanningen voor betere vergelijkbare gegevens en vrouwelijke wetenschappers voort .
Zij wil ontmoetingen beleggen met de betrokken partijen en twee grote conferenties organiseren waaraan nationale overheidsambtenaren , vrouwelijke wetenschappers en alle betrokkenen kunnen deelnemen .
De rapporteur spreekt uitdrukkelijk haar voldoening uit over de reeds in het vijfde kaderprogramma voor onderzoek opgenomen maatregelen ter verhoging van de participatie van vrouwen .
Daarin wordt ook aangedrongen op een 40 % -deelname van vrouwen bij de verlening van Marie Curie-studiebeurzen en in alle raadgevende instanties .
Verder is zij voldaan over de maatregelen die zijn voorgesteld voor het zesde kaderprogramma voor onderzoek .
Vrouwen zijn traditioneel ondervertegenwoordigd in het wetenschappelijk onderzoek .
De vrouwenbeweging heeft dan ook hard moeten vechten voor de huidige positie .
Aan het begin van de vorige eeuw mochten de eerste vrouwelijke Europeanen in Finland een universiteit bezoeken .
Toch zijn universiteiten nog tot op de dag van vandaag mannenbolwerken , ofschoon bijna de helft van de studenten tegenwoordig vrouw is .
In mijn land , Duitsland , maakten vrouwen in 1995 voor het eerst de meerderheid uit van de eerstejaarsstudenten .
Het Europees gemiddelde ligt op 103 vrouwelijke studenten tegen 100 mannelijke .
Duitsland is hier hekkensluiter onder de EU-landen met 77 vrouwen tegen 100 mannen .
Onder afgestudeerden zijn vrouwen echter in de meerderheid : 110 tegen 100 .
Duitsland en Ierland liggen beneden dit gemiddelde .
Wat de studie betreft , kiest inmiddels twee derde van de vrouwelijke studenten voor taal- en geesteswetenschappen .
Natuurwetenschappen hebben nog sterke stimulansen nodig .
Begrip en belangstelling voor natuurwetenschappelijke en technische studies moeten van huis uit worden gekweekt en meer algemeen worden bevorderd via onderwijs , op school , op de kleuterschool , overal .
Daarbij moet men ook nieuwe wegen bewandelen .
Gemengd onderwijs is daar niet altijd de enige weg .
Ook apart onderwijs voor jongens en meisjes kan hier een impuls geven , juist in de natuurwetenschappelijke en technische vakken .
Het gestegen kwalificatieniveau van vrouwen heeft echter niet zijn beslag gevonden in het wetenschapswezen .
Bij het bezetten van vacatures aan universiteiten is de situatie nog steeds catastrofaal .
Van de gewone hoogleraren in de Unie is slechts 5 % vrouw en dat is nauwelijks meer dan in de jaren ' 20 van de vorige eeuw .
Gelijke kansen van vrouwen in de wetenschap moeten echter ook leiden tot een versterking van de inhoudelijke invloed van vrouwen .
Vrouwen en de gender-problematiek moet worden beschouwd als fundamenteel onderzoek dat voor de Europese Unie van groot belang is .
De lidstaten moeten nieuwe instrumenten ontwikkelen om het ongebruikte potentieel van vrouwen in onderzoek en opleiding te verhogen en uitwisseling van ervaringen te bevorderen .
Men moet netwerken van vrouwelijke wetenschappers helpen en innoverende projecten steunen en verspreiden .
Zo zien wij bijvoorbeeld dat in Spanje en Italië het aantal vrouwen in de natuurwetenschappen hoger ligt dan elders .
Dat moet nauwkeurig onderzocht worden .
Er zijn ook voorbeelden uit Duitsland .
Tijdens de Expo 2000 van Hannover in de komende zomer zal gedurende 100 dagen een internationale vrouwenuniversiteit voor technologie en cultuur plaatsvinden .
Duizend aankomende vrouwelijke wetenschappers en 100 vrouwelijke professoren zullen daar werken aan een interdisciplinair , op onderzoek afgestemd programma op zeven gebieden : intelligentie , informatie , lichaam , water , stad , werk en migratie .
De waardevolle ervaringen die daaruit zullen voortvloeien , zullen zorgvuldig moeten worden gecombineerd en geëvalueerd .
Dan moet men ook besluiten of de universiteit als een virtuele campus met moderne informatietechnologieën moet worden voortgezet .
Als een van de oprichtsters van deze vrouwenuniversiteit ben ik ervan overtuigd dat deze think tank aan de oplossing van veel van onze problemen kan bijdragen .
De EU mag geen kansen missen als zij het belang van het Europees onderzoek wil behartigen en haar positie met het oog op de mondialisering wil verstevigen .
Wij krijgen ook een kans met de VN-conferentie Peking 5 plus , die in de zomer van dit jaar in New York zal plaatsvinden .
Dan zal een internationale balans worden opgemaakt van alle bereikte en ook niet bereikte doelstellingen .
Met consequent handelen van de politiek verantwoordelijken in de Europese Unie en in de lidstaten moet men , in samenwerking met de universiteiten , de organisaties van de onderzoeksinstellingen en het bedrijfsleven , doelgerichte structurele wijzigingen in de kadervoorwaarden teweegbrengen en een veranderingsproces op gang brengen waarmee kan worden voldaan aan de in het Verdrag van Amsterdam opgenomen verplichting tot gelijke kansen .
Onze toekomst ligt in de 21ste eeuw , zoals mevrouw McNally op zulk een voortreffelijke wijze in haar verslag tot uitdrukking brengt .
Dit is geen cosmetische kwestie .
Wij moeten veeleer moedige besluiten nemen tot diepgaande veranderingen .
Ik wil nogmaals de rapporteur , mevrouw McNally , van harte bedanken .
Mijnheer de Voorzitter , ik wil om te beginnen zeggen dat ik het woord voer namens mevrouw Elisabeth Monfort , de woordvoerster van de UEN-Fractie terzake .
Ik zal dan ook de tekst voorlezen die zij in het Frans heeft voorbereid .
Mijnheer de Voorzitter , het doet me genoegen dat het debat in de Commissie industrie , externe handel , onderzoek en energie heeft aangetoond dat er een grote mate van consensus bestaat over het verslag van mevrouw McNally .
Met dit verslag wordt beoogd de deelname van vrouwen aan onderzoeksprogramma ' s te vergroten en te vereenvoudigen .
Om verwarring te voorkomen , denk ik dat het begrip ' gelijke kansen ' verduidelijkt moet worden .
Niet iedereen verstaat er immers hetzelfde onder .
In de eerste versie van dit adviesverslag werd bij de definiëring van dit begrip rekening gehouden met de legitieme wensen van vrouwen .
Ze willen immers gelijke toegang tot wetenschappelijke studies .
Verder willen ze dat er snel begeleidende maatregelen komen zodat ze toegang kunnen krijgen tot banen die qua verantwoordelijkheid aansluiten bij hun universitaire opleiding .
Bij de definiëring van het begrip ' gelijkheid van kansen ' is ook rekening gehouden met het complementariteitsbegrip , dat een voluntaristisch beleid met betrekking tot dit vraagstuk moet kunnen rechtvaardigen .
Ons Parlement moet uitgaan van de bestaande verschillen tussen man en vrouw en niet van de gelijkheid van de seksen , een axioma dat een inherente tegenstrijdigheid bevat .
Als de seksen gelijk zouden zijn is er geen reden om naar gelijkheid te streven .
In dat geval zou bij de verdeling van de banen alleen gekeken mogen worden naar de bekwaamheid van de kandidaat .
We moeten dus accepteren dat er verschillen bestaan en dat man en vrouw complementair zijn .
Alleen dan kan het evenwicht op basis van een voluntaristisch , pragmatisch en realistisch beleid worden hersteld .
Een dergelijk beleid moet met name gericht zijn op het wegnemen van concrete en specifieke hindernissen , die vooral worden veroorzaakt door het feit dat alleen vrouwen moeder kunnen worden .
Een willekeurig kwantitatief beleid dat gebaseerd is op quota zal de achterliggende problemen niet weg kunnen nemen .
Het zou goed zijn als het Parlement zijn goede wil om vrouwen meer toegang te geven tot functies waarin ze nog zijn ondervertegenwoordigd , zoals het onderzoek , zou vertalen in termen die definitief afrekenen met de holle retoriek . )
Mijnheer de Voorzitter , gelijke kansen voor mannen en vrouwen is een principe dat in de artikelen 2 en 3 van het Verdrag van Amsterdam gestalte heeft gekregen en het is nu ook een van de doelstellingen van de Europese Unie , waarmee bij alle communautaire beleidsvormen rekening moet worden gehouden .
De aanwezigheid van vrouwen in de wetenschappelijke wereld is de laatste jaren aanzienlijk toegenomen , maar nog niet genoeg .
Er zijn meer vrouwen op de universiteit , in alle wetenschappelijke disciplines , maar op het terrein van de zogenaamde exacte vakken zoals wiskunde , informatica , ingenieurswetenschappen en architectuur , zijn vrouwen nog ondervertegenwoordigd .
Daar komt bij dat nadat de studie met goede cijfers is afgerond , de wetenschappelijke carrière meestal niet wordt voortgezet .
Dat komt vooral doordat zij daarbij enorm veel moeilijkheden ondervinden .
Enerzijds omdat het wetenschappelijke werk zelf en de verdere ontwikkeling ervan niet goed is georganiseerd , anderzijds omdat het moeilijk is hun beroepsleven te verenigen met hun privé-leven .
Daarom vinden wij het van groot belang dat de Commissie belang stelt in de bevordering van de participatie van vrouwen in de wetenschappelijke wereld , in specifieke programma ' s , maar ook - en dit vinden wij nog belangrijker - dat er deelgenomen wordt in de context van het vijfde kaderprogramma voor onderzoek en technologische ontwikkeling voor de jaren 1998-2002 .
De maatregelen voor integratie van vrouwen zouden in de hierboven genoemde specifieke programma ' s kunnen worden opgenomen .
Vrouwen kunnen dankzij al hun specifieke kwaliteiten een grote bijdrage leveren aan wetenschappelijk onderzoek en zullen de wetenschappelijke wereld verrijken .
Het uitgangspunt bij het stimuleren van de deelname van vrouwen moet zijn evenwichtigheid , waarbij gestreefd moet worden naar gelijkheid , zonder dat het belang van de professionele kwalificatie uit het oog wordt verloren .
Vrouwen moeten daarom vanaf de universiteit - met name in de exacte vakken - tot aan hun latere beroepscarrière gestimuleerd worden .
Jonge onderzoeksters moeten worden aangemoedigd door middel van de Marie Curie-beurzen , die ruim genoeg moeten zijn .
Vrouwen moeten op alle niveaus , ook bij de besluitvorming , kunnen deelnemen aan de wetenschappelijke wereld , dus niet alleen bij het onderzoek .
Immers , het doel is verrijking en complementariteit ten opzichte van mannen .
Vanaf de schoolleeftijd moet de deelname van vrouwen aan de wetenschappelijke wereld worden aangemoedigd , in het bijzonder in de informatica , die enorm belangrijk is vanwege de toegang die het geeft tot andere wetenschappelijke terreinen , niet alleen in de Europese Unie , maar ook in de kandidaat-landen en de ontwikkelingslanden waar programma ' s van de Unie worden uitgevoerd .
Vrouwen moeten vanaf de schoolleeftijd worden aangemoedigd deel te nemen aan de wetenschappelijk wereld en de nieuwe technologieën .
De grotere aanwezigheid van vrouwen in de wetenschappelijke wereld moet een weerslag zijn van het belang van de deelname van vrouwen op alle maatschappelijke terreinen .
Een grotere aanwezigheid van vrouwen in het vijfde en zesde kaderprogramma zal exemplarisch zijn voor de gelijkheid tussen mannen en vrouwen en zal een grotere betrokkenheid bij een sector waarin zij van oudsher ondervertegenwoordigd waren , bewerkstelligen .
De belemmeringen die vrouwen ondervinden bij het verenigen van hun beroeps- en hun privé-leven moeten worden weggenomen .
Dit is een noodzakelijke voorwaarde voor een grotere aanwezigheid van vrouwen in de verantwoordelijke beroepen .
In het Parlement - en in het bijzonder in de Commissie rechten van de vrouw en gelijke kansen - zullen wij blijven werken aan de verwezenlijking van deze fundamentele doelstellingen die erop gericht zijn een groter evenwicht in de maatschappij te bereiken .
Mijnheer de Voorzitter , allereerst wil ik de Europese Commissie gelukwensen met haar initiatief tot mobilisatie van de vrouwen .
Haar doel is de vertegenwoordiging van vrouwen in de wetenschap te versterken en het Europees wetenschappelijk onderzoek te verrijken .
Het is een feit dat het percentage vrouwen in het wetenschappelijk onderzoek en de technologie nog heel veel te wensen overlaat en omgekeerd evenredig is aan de vooruitgang die met het Europees beleid elders kon worden geboekt .
In het onderwijs kunnen wij zelfs spreken van een triomftocht van vrouwen .
Op bijna alle Europese universiteiten zijn er meer vrouwelijke dan mannelijke studenten .
Mevrouw Gröner heeft daar zojuist heel interessante gegevens over verschaft .
Het lijdt geen twijfel dat de positie van de vrouw in het wetenschappelijk onderzoek meer algemeen sterk verband houdt met de onderwijskeuze en de positie van de vrouw in het gezin .
De twee geslachten volgen verschillende studierichtingen , hetgeen een weerslag heeft op hun toekomstige ontwikkeling .
Daarom moeten wij tijdig optreden , reeds tijdens de beroepsvoorlichting op school .
Wij moeten de jonge vrouwen voorlichten over de gevolgen van hun keuzen voor het beroepsleven .
De handhaving van het traditionele rollenpatroon en de verdeling van het werk in mannen- en vrouwenbanen hebben een ongunstige weerslag op de ontwikkeling en de loopbaan van een vrouw .
Daarom zijn maatregelen ter bevordering van de combinatie van gezins- en beroepsleven nog steeds onontbeerlijk .
Mijns inziens moeten dergelijke maatregelen echter vooral op mannen van toepassing zijn .
De mannen moeten leren hun carrière te combineren met hun aanwezigheid in het gezin , met hun privé-leven .
Vrouwen maken de helft uit van het menselijk potentieel .
Zij zijn de helft van de bron van talenten , capaciteiten en creativiteit in de wereld .
Het voortduren van het huidig gebrek aan evenwicht in de kritieke onderzoeksector betekent een verlies aan kostbare hulpbronnen en heeft zelfs een weerslag op de ontwikkeling en de toekomst van de Europese Unie .
Men zal geen enkele hedendaagse uitdaging het hoofd kunnen bieden als men geen beroep doet op de bijdragen , ideeën , capaciteiten en de fantasie van de vrouwen .
Het gaat hier dus niet alleen om een kwestie van rechtvaardigheid tussen mannen en vrouwen , maar ook om een kwestie van ontwikkeling .
Wij moeten immers de concurrentiekracht en de innovatie in de Unie verstevigen .
Dat houdt onder meer in dat het gelijkekansenbeleid zijn beslag moet vinden in alle andere beleidsvormen .
In het vijfde kaderprogramma voor onderzoek wordt daar rekening mee gehouden .
Wij steunen de initiatieven van de talloze netwerken van vrouwelijke wetenschappers die streven naar een evenwichtige vertegenwoordiging van mannen en vrouwen in de comité ' s en instanties waar beleid wordt uitgestippeld , projecten worden geselecteerd en geëvalueerd en besluiten worden genomen over de toewijzing van financiële middelen .
Wij vragen de Europese Commissie en de lidstaten na te gaan hoe het is gesteld met de vertegenwoordiging van vrouwen in het gemeenschappelijk landbouwbeleid , de structuurfondsen , het vijfde kaderprogramma , de talloze wetenschappelijke en technische comités en in sleutelposities .
Tot slot wil ik de Europese Commissie vragen met de programma ' s voor pretoetredingssteun aan de kandidaat-landen en Turkije vooral ook het gebruik van de wetenschappelijke capaciteiten van vrouwen te bevorderen en vrouwen meer kansen te bieden om bij te dragen aan het wetenschappelijk onderzoek en de technologisch ontwikkeling .
Voorzitter , commissaris Busquin , collega ' s , wij in de Fractie de Groenen / Vrije Europese Alliantie hebben het verslag van mevrouw McNally over vrouwen en wetenschap met veel aandacht gelezen en zijn uiteraard niet tevreden met het onevenwicht dat er bestaat tussen de positie van vrouwen in de wetenschap en deze van mannen .
Wel vinden wij het belangrijk dat deze situatie belicht wordt en dat er voorstellen worden geformuleerd om tot een verbetering van de positie van de vrouwen te komen .
Ondertussen publiceerde commissaris Busquin ook het verslag van een studie gemaakt in opdracht van de Europese Commissie .
Twaalf vrouwelijke topwetenschappers uit verschillende lidstaten hebben voor harde cijfers gezorgd die het onevenwicht in de wetenschappelijke wereld aantonen .
Bovendien hebben zij heel concrete voorstellen geformuleerd om de huidige situatie ten aanzien van vrouwen te verbeteren .
Uit de studie blijkt duidelijk dat de oorzaak van het onevenwicht in de wetenschappelijke wereld zelf aangepakt moet worden en niet bij de vrouwen die andere interesses en ambities zouden hebben en andere keuzes zouden maken .
Dit blijken vooroordelen te zijn .
Zowel in de universiteiten , de onderzoeksinstituten als de industrie zijn er knelpunten .
Binnen elk van deze werkkringen is er opnieuw een onevenwicht in de verdeling van de functies .
Het percentage vrouwelijke professoren bijvoorbeeld varieert in de lidstaten van 4 % tot maximaal 18 % van het professorenkorps .
Bovendien blijkt dat het percentage vrouwelijke professoren in eenzelfde instelling opmerkelijk lager is dan het percentage vrouwelijke assistenten .
Uit een analyse van sollicitatiedata blijkt dat vrouwen die duidelijk een wetenschappelijke carrière ambiëren in veel kleinere aantallen geselecteerd worden dan hun mannelijke collega ' s .
Het hebben van kinderen blijkt zelfs geen struikelblok te zijn , integendeel , vrouwen met een gezin en kinderen zouden zelfs meer publiceren dan alleenstaanden .
Opmerkelijk is de vaststelling dat er in de zuidelijke Europese landen een hoger percentage vrouwen een wetenschappelijke baan heeft dan in de noordelijke .
Een verklaring hiervoor is dat in deze laatste groep landen soepele mogelijkheden zijn voor loopbaanonderbreking , maar wel met als gevolg dat een herinstap in een wetenschappelijke carrière niet zo evident is .
Men dient dus uiterst waakzaam te zijn voor vrouwen en gezinsvriendelijke maatregelen en de nodige voorzieningen te treffen dat de vrouwen daadwerkelijk gelijke mogelijkheden als mannen behouden .
Wij hopen dat deze studie samen met het verslag van mevrouw McNally een aanzet zullen zijn om verdere initiatieven te nemen om de nood aan cijfermateriaal in te vullen .
Wij rekenen erop dat de Europese Commissie stappen onderneemt om de omstandigheden te creëren dat de gedane voorstellen in praktijk omgezet kunnen worden .
Ik zou willen besluiten met de woorden van mevrouw commissaris Diamantopoulou : wij vechten voor onze rechten en niet voor voorrechten .
Mijnheer de Voorzitter , waarde collega ' s , ik betreur het dat het debat over " Peking + 5 " vorige maand naar het einde van de vergaderdag is verplaatst en dat hetzelfde nu gebeurt met het debat over vrouwen en wetenschap .
Het lijkt wel of alle debatten over vrouwen altijd aan het einde van de vergaderdag worden gehouden en dat betreur ik .
Mijnheer de Voorzitter , waarde collega ' s , bij het lezen van het verslag van mevrouw McNally wordt meteen duidelijk dat het om een zeer belangrijk vraagstuk gaat .
De titel " Vrouwen en wetenschap " kan misleidend zijn als deze wordt geplaatst in de oneindige rij titels " Vrouwen en ... " .
Dat zijn allemaal belangrijke onderwerpen , maar soms komt het belang van een specifiek vraagstuk op deze manier niet goed uit de verf .
Het vraagstuk dat hier ter tafel ligt heeft betrekking op de al eeuwenoude discussie over de gelijkheid van de seksen .
Zijn vrouwen even intelligent als mannen ?
Kunnen vrouwen wetenschap bedrijven ?
Sommigen twijfelen hier nog altijd aan , terwijl het antwoord alleen maar kan zijn : ja .
Maar hier beginnen de moeilijkheden .
De positie van de vrouw in de wetenschap is zorgelijk en nog heel wat moeilijke vraagstukken wachten op een oplossing .
De wetenschap is een symbolische activiteit die , net als de politieke verantwoordelijkheid , nog altijd tot de privileges van de man behoort .
De man is niet bereid de politieke macht en de wetenschap te delen .
In beide gevallen staat het mannelijk gezag op het spel .
Daarom moeten we oplossingen voorstellen volgens het voorbeeld van de gelijkheid op politiek niveau die in sommige lidstaten van de Unie is ingevoerd .
Meisjes zijn zeer succesvol op school en daarom is het niet juist dat ze zo ondervertegenwoordigd zijn in de wetenschappelijke wereld .
Hun wetenschappelijke carrière wordt niet door de wetenschap zelf belemmerd .
Anders gezegd : alleen toegang tot de wetenschappelijke wereld is niet voldoende .
Vrouwen moeten daadwerkelijk een plaats in de academische wereld verwerven en niet langer de positie van de eeuwige invitée innemen , zoals werd opgemerkt op het symposium dat in april 1998 door de Commissie werd georganiseerd .
Wat de gelijkheid van de seksen betreft varen scholen en universiteiten niet bepaald een eenduidige koers .
De exacte vakken zijn vaak zodanig opgezet dat meisjes hierdoor ontmoedigd raken .
Het gemengde karakter van de opleiding en het in sommige gevallen seksistische gedrag van docenten , ouders en instellingen vormen problemen die nog lang niet zijn opgelost .
De menswetenschappen hebben alleen betekenis als ze wijzen op de noodzaak de " man-vrouwdimensie " te betrekken bij alle sociale en humanitaire vraagstukken .
De wetenschap moet in een breed kader worden geplaatst .
De maatschappij kan niet bestudeerd worden zonder de " man-vrouwdimensie " daarbij te betrekken .
We hebben nog een lange weg te gaan .
Het verslag van mevrouw McNally is volledig en complex en dat waardeer ik .
Het is mijns inziens een belangrijk verslag .
De rapporteur biedt weliswaar geen oplossingen , maar draagt wel remedies aan voor het vraagstuk van de wetenschapsuitoefening .
Het verslag biedt met name gegevens , die uiteraard gekwantificeerd zijn , over het percentage vrouwen dat verschillende studies volgt , beurzen bemachtigt en diploma ' s haalt .
Verder worden in dit verslag dwingende maatregelen voorgesteld ter bevordering van de aanwezigheid van vrouwen in de wetenschap .
Het gaat hierbij om het bevorderen van studies over de mechanismen die aan seksuele discriminatie ten grondslag liggen en het installeren van werkgroepen en instanties voor toezicht binnen de algemene directies van de Commissie .
Het doet me genoegen dat in dit verslag het vraagstuk van de macht van vrouwen in de wetenschap niet over het hoofd is gezien ...
( Spreekster wordt door de Voorzitter onderbroken ) Mijnheer de Voorzitter , in de Verdragen en in met name de artikelen 2 en 3 van het Verdrag van Amsterdam , wordt aan gelijke kansen voor mannen en vrouwen weliswaar grote waarde gehecht , maar in het beroepsleven komt daar eigenlijk nog bitter weinig van terecht .
In de wetenschap en de technologie , waar wij nu een debat over voeren , is ternauwernood van gelijke kansen sprake .
Daar bezetten vrouwen eerder de onzekere banen .
Ook ligt hun inkomen lager dan dat van mannen .
Nog geen 10 % van de vrouwen voert onderzoekstaken uit of bekleedt leidinggevende posities .
De geringe aanwezigheid van vrouwen is echter absoluut niet in overeenstemming met de talenten en capaciteiten van de vrouwen , met hun creativiteit en flexibiliteit op hoog niveau .
Met de Europese programma ' s wordt nu al in belangrijke mate bijgedragen aan de verbetering van de kwaliteit van onderzoeksresultaten en aan de uitdieping van de samenwerking tussen de lidstaten .
Men kan veranderingen in de goede richting bewerkstelligen uitgaande van enerzijds statistisch materiaal en naar geslacht opgesplitste gegevens en anderzijds de kennis van de verschillende modellen die gebruikt worden bij de bevordering van vrouwen .
Ook kan men een band leggen tussen bepaalde programma ' s van de Unie - zoals een aantal onderdelen uit de programma ' s SOCRATES en LEONARDO voor onderwijs en beroepsopleiding - en maatregelen op nationaal niveau , zoals leerplannen , waarin sterker de klemtoon moet worden gelegd op wis- en natuurkunde .
Dan zullen jonge vrouwen zich de toegang tot de informatietechnologie kunnen veroveren .
Veel van hen zullen erkende wetenschappers worden .
Zij zullen carrière maken , maar dan niet meer in de klassieke vrouwenberoepen , in het onderwijs , de medische sector en de sociale sector , maar elders .
Wat is daarvoor nodig ?
Men heeft meer deeltijdbanen nodig , meer kinderopvangmogelijkheden in de bedrijven .
Men heeft echter vooral meer vrouwen nodig in de raadgevende instanties , in de instanties waar projecten worden uitgekozen en de bezetting van posten wordt besloten .
Ik ben het evenwel niet volledig eens met een vast quotum .
Als men een minimumpercentage van 40 % oplegt voor de aanwezigheid van vrouwen in onderzoeksprogramma ' s en onderzoeksinstanties , doet men het zelfbewustzijn van de vrouwen tekort die zonder dergelijke hulp hun weg hebben weten te vinden of zullen vinden .
Ik kan een dergelijk quotum echter wel accepteren als dit wordt gehanteerd als een flexibel richtsnoer of als een referentie , aangezien de vertegenwoordiging van vrouwen in de wetenschap inderdaad veel te wensen overlaat .
Mijnheer de Voorzitter , om te beginnen wil ik de Commissie feliciteren met deze passende en uitstekende mededeling over vrouwen en wetenschap , waaruit blijkt dat er momenteel een onevenwicht bestaat en dat iets aan deze situatie gedaan moet worden .
Ik wil ook collega Eryl McNally feliciteren met het uitstekende verslag dat zij heeft opgesteld en met de voorstellen die zij gedaan heeft .
Mijns inziens had dit verslag niet beter getimed kunnen worden .
Hierin wordt erkend dat de deelname van de vrouw aan het beroepsleven van essentieel belang is voor de toekomst van Europa .
De werkgelegenheidsgraad in Europa ligt lager dan die in de Verenigde Staten en Japan , en de nog altijd beperkte aanwezigheid van vrouwen in de meeste lidstaten is hier zeker niet vreemd aan .
Vrouwen kunnen een essentiële rol spelen om de Europese productie op te voeren , maar zij moeten ook een belangrijke bijdrage leveren aan de sociale zekerheid en dus aan het behoud van een maatschappijmodel .
Het volstaat evenwel niet de hoeveelheid werk die vrouwen in de Europese Unie presteren , te analyseren .
Voor ons zijn ook de kwaliteit van het gepresteerde werk en de maatschappelijke erkenning van essentieel belang .
Die moeten net als de beroepskwalificaties van vrouwen overeenstemmen met hun aanwezigheid in de meest veeleisende sectoren op het vlak van beroepsopleiding , waar de Europese Unie met enorme tekorten kampt .
700 tot 800.000 vacatures in de Europese Unie worden niet opgevuld doordat er geen personeel is met de juiste opleiding op het gebied van de ontwikkeling van de informatiemaatschappij en het gebruik van nieuwe technologieën .
Vrouwelijke wetenschappers in Europa moeten dan ook alle mogelijke kansen en steun krijgen , zodat zij in deze sector niet alleen de rol spelen die hun toekomt , maar die Europa ook nodig heeft .
Dit verslag komt net op tijd nu het Portugese voorzitterschap in maart eerstkomend in Lissabon een buitengewone top houdt over werkgelegenheid , economische hervormingen en samenhang voor een Europa van innovatie en kennis .
Op deze top wil men de basis leggen voor een ontwikkelingsmodel dat ervoor moet zorgen dat de Europese economie een van de meest concurrerende wereldwijd wordt .
Dat is onmogelijk zonder een massale inbreng van Europese vrouwelijke wetenschappers .
Wij moeten dan ook een aantal positieve maatregelen nemen en we mogen dit niet overlaten aan de maatschappelijke ontwikkelingen en het mainstreaming-beleid .
Ik koester terecht de hoop dat het Portugese voorzitterschap de nodige aandacht aan de deelname van vrouwen aan dit programma zal besteden , niet alleen omdat het Portugese ministerie van gelijke kansen hierbij betrokken is , maar ook omdat de Portugese premier de coördinatie van het programma dat aan de top van Lissabon zal worden voorgelegd - niet toevallig - aan een vrouwelijke wetenschapper heeft toevertrouwd .
Ik hoop dat de goede voornemens van de Commissie en de Raad worden omgezet in concrete voorstellen die voor een grotere participatie , zowel kwantitatief als kwalitatief , van de Europese vrouw op het gebied van wetenschap en nieuwe technologieën zullen zorgen .
Mijnheer de Voorzitter , waarde collega ' s , wij houden ons vandaag bezig met de toegang van vrouwen tot onderzoek en wetenschap .
Noch met het document van de Commissie , noch met het onderhavig verslag wordt dit doel echter bereikt .
Ten eerste wordt geen band gelegd met de algemene vrouwenproblematiek .
Er worden geen kwantitatieve gegevens verschaft aan de hand waarvan men zich een duidelijk beeld zou kunnen vormen van de situatie .
Het is niet voldoende statistieken te geven over de percentages mannen en vrouwen in universitaire studies .
Er is een enorm verschil tussen universitaire studie enerzijds en onderzoeksactiviteiten anderzijds .
Het grootste probleem met deze documenten is echter dat het vraagstuk niet wordt uitgediept en geen gewag wordt gemaakt van de oorzaak hiervan .
Men verwijst heel algemeen naar het bestaan van ingewikkelde structurele barrières en zelfs naar het mannenbolwerk in de onderzoeksector .
Dat is echter geen serieuze poging om tot een overtuigende verklaring van de situatie te komen .
Het onvermogen om productieve krachten , en met name de krachten van de mens , daadwerkelijk te gebruiken en de afwezigheid van gelijke kansen behoren nu eenmaal tot de fundamentele kenmerken van het kapitalistisch stelsel .
Deze hebben heel ernstige gevolgen voor met name de sociaal meest kwetsbare bevolkingsgroepen , zoals jongeren en vrouwen .
Het is dan ook geen toeval dat in de voormalige socialistische landen de situatie en de sociale positie van de vrouw veel beter waren dan in het Westen .
De huidige samenleving heeft een vrouwvijandig kader gecreëerd , met behulp van bijvoorbeeld het beleid tot besnoeiing van de sociale voorzieningen en met de afbraak van de openbare socialezekerheidsstelsels .
Daardoor komt de vrouw steeds meer onder druk te staan en wordt zij ertoe aangezet zich in haar traditionele rol terug te trekken .
Dit geldt in bijzondere mate voor vrouwelijke wetenschappers .
Men kan dit probleem niet oplossen met de zogenaamde flexibiliteit en evenmin met deeltijdwerk .
Men kan geen onderzoek doen als men zich niet met hart en ziel hieraan wijdt en systematisch werkt .
Er worden heel wat voorstellen gedaan in de resolutie .
Zo is er sprake van meer gedetailleerde statistieken , een netwerk van vrouwelijke deskundigen enzovoort .
Daar kan natuurlijk niemand bezwaar tegen hebben .
Het probleem wordt echter met dergelijke maatregelen niet opgelost en al helemaal niet met quota .
Er is een heel ander beleid nodig , een beleid dat de mens in het algemeen en de vrouw in het bijzonder respecteert , een beleid dat niet in het teken staat van veel winst voor weinigen en uitbuiting van velen .
Van de Europese Unie verwachten wij natuurlijk nooit zo ' n beleid , maar wij verwachten wel van de volkeren van de Europese Unie dat zij een dergelijk beleid opleggen !
Mijnheer de Voorzitter , ik ben heel blij dat ik het woord mag voeren en mijn steun mag betuigen aan dit door mevrouw McNally ingediend programma ter bevordering van een zo groot mogelijke toegang van vrouwen tot de wetenschap .
Dit is mijn eerste spreekbeurt als vertegenwoordiger van de Partij van de ( vrouwelijke ) Gepensioneerden .
Ik ben nationaal secretaris van de Partij van de Gepensioneerden , en mevrouw Giuseppina Cardazzi is voorzitster van deze partij .
Wij geven dus een tastbaar bewijs van onze erkenning van de vrouw .
Mijns inziens is er geen enkel gebied waar gelijke kansen voor mannen en vrouwen zo belangrijk zijn als in de wetenschap .
Wij hebben alleen mannelijke wetenschappers gehad : Leonardo da Vinci , Michelangelo , von Braun , Einstein , enzovoort .
Nu moet u zich , commissaris Busquin , eens indenken wat er gebeurd zou zijn indien de vrouwen in de afgelopen tweeduizend jaar wel dezelfde kansen hadden gehad als de mannen !
Mijnheer Provan , denkt u zich eens in hoe het geweest zou zijn indien de vrouwen zich al tweeduizend jaar hadden bevonden in de positie waarin de Commissie ze nu met dit voorstel wil hebben !
Ik ben ervan overtuigd dat wij dan nu veel verder waren geweest .
Wij weten allen dat vrouwen langer leven dan mannen .
Wij vragen ons alsmaar af wat dat toch is wat vrouwen op mannen voor hebben , maar ik ben er zeker van dat dit uit onderzoek zal blijken , ofschoon wij nu nog in het duister tasten .
Dit programma is heel belangrijk , niet zozeer omdat het vrouwen werk verschaft , maar omdat het vrouwen in staat stelt hun tot nu toe verborgen wetenschappelijke talenten te tonen .
Daarom is het mij een groot genoegen voor dit verslag te kunnen stemmen .
Mijnheer de Voorzitter , dames en heren , de ervaring leert dat als men niet over zichzelf spreekt , men vaak wordt vergeten .
Vanavond praten wij over onszelf .
Ik dank u , waarde collega , voor uw vriendelijke en opwekkende woorden .
Wij weten echter allen uit ervaring - en dat hebben wij ook uit de redevoeringen van vanavond kunnen opmaken - dat er geen sprake is van een gebrek aan goede wil en het ook niet aan de vrouwen zelf ligt .
Er zijn ingewikkelde structurele barrières , men zou zelfs kunnen zeggen specifiek voor vrouwen geldende barrières die tot nu toe een grotere toegang van vrouwen tot wetenschap en onderzoek in de weg stonden .
Wij zijn als vrouwen niet voldoende vertegenwoordigd , en niemand van de sprekers heeft dat vanavond betwist .
Als iemand echt in de wetenschap en het onderzoek wil werken , als iemand daar echte mogelijkheden wil hebben , moet hij permanent contact houden .
Dat is voor vrouwen vaak echter ook het moeilijkste .
Men moet als vrouw flexibel zijn .
Vrouwen zijn gebonden aan hun gezin , aan hun kinderen en misschien ook aan de arbeidsplaats van hun man .
Daarom moet men flexibiliteit bieden .
Men moet de vrouwen tegemoetkomen en hun de mogelijkheid geven tot bijvoorbeeld permanente bijscholing , gezien de razendsnelle ontwikkelingen op deze gebieden .
Het vijfde kaderprogramma houdt zich speciaal bezig met de opneming van het gelijkekansenbeleid .
Deze op EU-niveau vastgestelde verplichting tot gelijke kansen moet vooral ook in de wetenschap worden geëerbiedigd .
Met moet zorgen voor instrumenten en methoden waarmee men het onderwijs van meisjes in de klassieke natuurwetenschappen kan bevorderen .
Vrouwen bewijzen tijdens hun wetenschappelijke studies dat zij over academische kwaliteiten beschikken , maar krijgen als wetenschappers altijd nog minder salaris dan hun mannelijke collega ' s .
Zij bekleden zelden topposities , zelden posities met verantwoordelijkheid .
Wetenschappelijk onderzoek van een vrouw wordt door deskundigen vaak lager ingeschat dan dat van een man .
Wij zijn het vanavond met elkaar eens geworden in deze zaal .
Wij zijn blij met het verslag van de Commissie en hopen dat daarmee voor meer vrouwen kansen zijn weggelegd in de wetenschap . )
Mijnheer de Voorzitter , het principe van gelijke kansen voor mannen en vrouwen staat aan de basis van alle beleidsvormen van de Europese Unie en de wetenschap mag daarop geen uitzondering vormen .
Daarom verwelkomen wij dit verslag van mevrouw McNally , evenals de mededeling van de Commissie over dit onderwerp .
Het is te hopen dat het de volledige steun krijgt van dit Parlement .
Ik zou graag drie punten onder de aandacht brengen .
Het eerste is het feit dat , zoals ook in de mededeling en het verslag gesignaleerd werd , het juist de zuidelijke landen zijn - Italië , Portugal en Spanje- waar het aantal vrouwen in de wetenschap het meest in overeenstemming is met het aantal mannen .
Dit toont ons dat het belangrijk is om niet te vertrouwen op stereotiepen , zowel binnen de wetenschap als in het gewone leven .
Het tweede punt betreft de quota .
Het is onmogelijk kwantitatieve elementen te vermijden als het gaat om de evaluatie van een bepaald beleid , maar deze quota moeten als iets globaals worden opgevat , als aanduiding van een trend , als een doelstelling op de middellange of lange termijn , als iets dat kan worden gerelateerd aan algemene termen , maar niet als een strakke cijferreeks die automatisch wordt opgelegd aan elke werkgroep en ieder evaluatiecomité .
De aanwezigheid van vrouwen in de wetenschappelijke wereld moet zonder ophouden worden aangemoedigd , gestimuleerd en bevorderd ; obstakels en vooroordelen moeten worden weggenomen , maar in geen geval mag op de zaken vooruit worden gelopen .
Het doel heiligt de middelen niet .
De middelen moeten dus worden afgestemd op het doel en mogen het te beschermen goed of ideaal vooral niet in gevaar brengen .
Dat is de kwaliteit , de nauwkeurigheid en de reikwijdte van de wetenschappelijke activiteit .
Tot slot het derde punt : er bestaat geen specifiek vrouwelijke of specifiek mannelijke wetenschappelijke methode .
Madame Curie dacht hetzelfde als Lord Rutherford en madame Kowaleska dacht niet anders dan Elie Cartán .
We moeten er alles aan doen het aantal vrouwen in de wetenschappelijke wereld in overeenstemming te brengen met het aantal mannen , maar we moeten niet zoeken naar kortetermijnoplossingen die ons verder afbrengen van ons doel .
Mijnheer de Voorzitter , de Commissie heeft met deze mededeling een belangrijk politiek initiatief willen nemen met betrekking tot het vraagstuk van de plaats van de vrouw in het wetenschappelijk onderzoek .
Het doet me genoegen dat dit initiatief zeer goed door dit Parlement ontvangen is .
Ik wil deze instelling hartelijk danken voor de belangrijke rol die ze speelt in dit dynamische vraagstuk " vrouwen en wetenschap " .
De ontwerpresolutie die hier ter tafel ligt , is goeddeels op de door de Commissie voorbereide richtsnoeren gebaseerd .
Dit is een goede en belangrijke stimulans .
De kwestie " vrouwen en wetenschap " is onderdeel van het grotere vraagstuk inzake het wetenschapsbeleid van de Unie .
Zoals ik al tegen de Commissie industrie , externe handel , onderzoek en energie heb gezegd , willen we een politieke strategie ontwikkelen voor de verwezenlijking van een Europese ruimte voor onderzoek .
De Commissie heeft op 18 januari jongstleden een mededeling hierover goedgekeurd .
Met behulp van deze ruimte kan het potentieel van vrouwelijke wetenschappers beter worden gemobiliseerd .
Bovendien kan zo het probleem van de ondervertegenwoordiging van vrouwen in het wetenschappelijk onderzoek beter worden aangepakt .
Wat betreft de deelname van vrouwen in het algemeen is de Commissie zich bewust van het debat over het quotabeginsel .
Dit debat krijgt uiteraard ook steeds meer betrekking op de deelname van vrouwen aan wetenschappelijk onderzoek .
De Commissie heeft niet voor de benadering van verplichte quota gekozen .
Ze heeft immers een voorkeur voor kwantitatieve participatiedoelstellingen die zijn gekoppeld aan een follow-up en een evaluatie .
De Commissie is van mening dat met behulp van deze methode de deelname van vrouwen kan worden vergroot , zonder het criterium van de wetenschappelijke kwaliteit van het onderzoek uit het oog te verliezen .
In het verslag van mevrouw McNally , dat met algemene stemmen door de Commissie rechten van de vrouw en gelijke kansen is aangenomen , worden de richtsnoeren van de Commissie onderschreven .
In deze richtsnoeren streeft de commissie naar een participatie door vrouwen van minstens 40 % op een aantal terreinen waarop het vijfde kaderprogramma betrekking heeft .
Het is belangrijk dat de vrouwen op deze wijze worden gesteund .
Het percentage vrouwen in de adviesorganen ligt momenteel op 26 % .
Voor de controle- en evaluatieorganen is dit 24 % .
Dit is een aanzienlijke vooruitgang in vergelijking met het vierde kaderprogramma .
Er moet nog veel werk worden verzet , maar ik denk dat we op de goede weg zitten .
Mevrouw McNally doet verder de aanbeveling om incidentie-onderzoek naar man-vrouwverdelingen in de specifieke programma ' s van het vijfde kaderprogramma in overweging te nemen bij het zesde kaderprogramma .
De Commissie heeft de aanbesteding voor dit onderzoek al gepubliceerd , en zal de ontvangen offertes bestuderen .
Op basis van de resultaten van dit onderzoek kunnen de richtsnoeren van het zesde kaderprogramma worden vastgesteld .
Het bevorderen van de gelijke kansen is echter een vraagstuk dat verder gaat dan alleen de communautaire onderzoeksprogramma ' s .
Ik begrijp dat het Parlement wil dat dit vraagstuk in overweging wordt genomen bij de andere beleidsvormen van de Unie .
De Commissie is hier al mee bezig en zal dit blijven doen , bijvoorbeeld in het kader van de richtlijnen voor de werkgelegenheid , vierde as , en in de wettelijke bepalingen inzake de structuurfondsen .
In haar hervormingsvoorstel , waarover een Witboek is verschenen , streeft de Commissie naar een evenwichtige vertegenwoordiging van beide seksen op ieder gebied en op alle niveaus in de hiërarchie .
Mevrouw McNally wil onderzoeken waarom het aantal vrouwen dat een wetenschappelijke opleiding heeft voltooid zo sterk afwijkt van het aantal vrouwen dat uiteindelijk een functie in de wetenschap bekleedt .
Sommige sprekers hebben hieraan gerefereerd .
De oorzaken van dit verschijnsel zijn complex .
In het verslag dat onlangs door de deskundigen van de ETAM is gepubliceerd wordt op dit vraagstuk ingegaan .
Deze analyse moet worden voortgezet zodat de hinderpalen beter worden geïdentificeerd , evenals de wijze waarop ze kunnen worden weggenomen .
Er wordt doorgewerkt aan de uitvoering van het actieplan dat in de mededeling wordt gepresenteerd .
In het verslag van de deskundigen van de ETAM wordt een balans opgemaakt van de ondervertegenwoordiging van vrouwen in het wetenschappelijk onderzoek .
Mevrouw Sorensen heeft terecht gewag gemaakt van dit verslag , dat op 23 november in aanwezigheid van de afgevaardigden werd gepresenteerd .
Het verslag is door onafhankelijke deskundigen opgesteld en vormt een zeer nuttig instrument om het debat over dit vraagstuk op gang te brengen en concrete maatregelen te formuleren .
Het Parlement zal de definitieve versie van dit document in handen krijgen .
Er zijn echter ook nog andere ontwikkelingen gaande .
Ik herinner u eraan dat er in juli vorig jaar een bijeenkomst van het netwerk van vrouwelijke wetenschappers heeft plaatsgevonden .
Op 29 en 30 november heeft er een bijeenkomst van nationale functionarissen plaatsgevonden .
Tijdens deze bijeenkomst werden de beleidsprogramma ' s van de verschillende lidstaten inzake de bevordering van de rol van de vrouw op wetenschappelijk gebied met elkaar vergeleken .
De Commissie zal op dit gebied samen met de lidstaten maatregelen treffen .
Mevrouw Gröner heeft de Duitse inspanningen op dit punt benadrukt .
Samen met de nationale deskundigen ontwikkelen we statistische indicatoren over de participatie van vrouwen in het Europese onderzoek .
Het is immers zeer belangrijk op alle niveaus over betrouwbare indicatoren te beschikken .
De nationale deskundigen verrichten in dit opzicht zeer nuttig werk .
Ik wil u er tenslotte op wijzen dat er op 3 en 4 april in Brussel een grote Europese conferentie gehouden wordt om de balans op te maken met alle betrokken partijen : de nationale parlementen , de nationale regeringen en de onderzoeksinstellingen en -netwerken .
Uw deelname aan deze conferentie is meer dan ooit van belang .
Ik wil hier verder benadrukken dat de Commissie , overeenkomstig de belofte die ze in haar mededeling heeft gedaan , het Parlement regelmatig op de hoogte zal stellen van de vorderingen .
Zoals u hebt aangegeven zullen we in 2001 een mededeling publiceren op basis van alle opgestelde verslagen .
Ik wil tenslotte aangeven dat het vraagstuk " vrouwen en wetenschap " verder reikt dan alleen de onderzoeksprogramma ' s van de Unie en dat er een breed debat over dit vraagstuk moet worden gevoerd .
Er is hier uitvoerig over dit vraagstuk gedebatteerd .
Ik denk dat de resolutie van het Parlement in deze context een belangrijke steun zal bieden .
Ik dank u hiervoor .
Het debat is gesloten .
De stemming vindt tijdens de volgende vergaderperiode plaats .
( De vergadering wordt om 20.00 uur gesloten )

 
Goedkeuring van de notulen van de vorige vergadering De notulen van de vergadering van gisteren zijn rondgedeeld .
Geen bezwaren ?
Mijnheer de Voorzitter , in de notulen staat dat ik " voor " het verslag-Cunha heb gestemd , terwijl ik heb bedoeld " tegen " te stemmen .
Ik zou de notulen op dit punt graag gewijzigd zien .
Daarnaast heb ik na het debat van gisteren over China " voor " het verslag gestemd .
Ik wil graag dat dit wordt vermeld in de notulen .
We zullen dit in de notulen vermelden , mijnheer Wynn .
Mijnheer de Voorzitter , ik heb eigenlijk maar één vraag .
In de notulen van gisteren staat dat wij gedebatteerd hebben over het verslag-McNally en dat hierover pas op 2 februari kan worden gestemd .
Ik wil alleen maar vragen waarom dat nodig is .
Ik heb vernomen dat er iets niet klopt met de stukken .
Eigenlijk mag zoiets toch niet gebeuren .
We hebben over het verslag gedebatteerd en hebben vandaag tijd gehad om erover te stemmen .
Daarom begrijp ik absoluut niet waarom we pas zo laat na het debat tot stemming overgaan .
Eén van de regels van het huis was toch dat er zo snel mogelijk na het debat moeten worden gestemd ?
De stemming is tot februari uitgesteld omdat we eerst bepaalde vertaalproblemen moeten oplossen .
We moeten ervoor zorgen dat de teksten met elkaar overeenstemmen , en dat vraagt tijd .
Het gaat dus om een puur technisch probleem .
Mijnheer de Voorzitter , gisteravond heb ik reeds een opmerking gemaakt over de notulen .
Het gaat om punt 6 op bladzijden 6 en 7 .
Hierin wordt verwezen naar het voorstel dat ik heb gedaan over de ontvankelijkheid van punt 6 van het verslag-Cunha .
Ik heb een hoofdelijke stemming over dit voorstel gevraagd en de Voorzitter heeft duidelijk gezegd dat deze zou worden gehouden .
We hebben inderdaad met onze stemmachine gestemd .
Ik begrijp nu dat de uitslag van deze stemming niet is vastgelegd .
Ik zou in de notulen graag opgenomen zien dat hoofdelijk gestemd zou worden over dit voorstel .
Ook had een lijst van voor- en tegenstemmers beschikbaar moeten zijn .
Wij zijn op de hoogte van dit probleem , mijnheer MacCormick .
Er is een technische fout opgetreden bij de registratie van de stemmingen , maar het was niet meer dan een fout , een toeval , er zit niets achter .
Hierdoor is de hoofdelijke stemming , die nochtans correct is verlopen , niet geregistreerd .
Dit is de enige reden , en er is ook niets aan te doen .
Zoiets kan gebeuren , mijnheer MacCormick .
Mijnheer de Voorzitter , ik wil over dit zelfde punt 6 het volgende opmerken .
In de notulen staat over de moties van orde dat ik heb voorgesteld het verslag op grond van artikel 144 terug te verwijzen naar de commissie , voornamelijk omdat er twijfels bestonden over de ontvankelijkheid van punt 6 van dit verslag .
Dit is niet juist .
Ik heb er weliswaar op gewezen dat mijn collega , de heer MacCormick , daar eventueel een voorstel over zou doen , de genoemde reden was echter dat er aanzienlijke politieke verdeeldheid heerst over het voorstel .
Ook bestaan er twijfels over de uitvoerbaarheid ervan .
Ik heb daarom aangedrongen op verdere discussie en een raadpleging van de belanghebbenden .
Ik neem nota van uw opmerking , mijnheer Hudghton .
Mijnheer de Voorzitter , ik heb geen probleem met de inhoud van de notulen , maar wel met wat er niet in staat .
De notulen van woensdag bevatten een lijst van parlementsleden die hun stem hebben gewijzigd .
Ik constateer dat een dergelijke lijst niet is opgenomen in de notulen van gisteren .
Het is mij echter bekend dat ten minste twee leden hun stem over de ontwerpresolutie over de belasting op wisseltransacties hebben gewijzigd .
Kunt u mij vertellen wanneer deze stemwijzigingen bekend worden gemaakt ?
Het zal duidelijk zijn dat deze informatie voor een aantal leden van belang is .
Ik neem aan dat deze lijst aan de eerstvolgende notulen wordt toegevoegd en dat we op dat moment gelegenheid krijgen om te reageren .
Mijnheer Ford , we zullen dit nakijken en de nodige wijzigingen aanbrengen in de notulen .
Mijnheer de Voorzitter , ik wil enkel het Parlement ervan op de hoogte stellen dat er vanmorgen een terroristische aanslag is gepleegd in Madrid .
Er is een bomauto ontploft en daarbij is een dode gevallen .
Ik wilde alleen maar , namens mijn fractie , dit soort terroristische daden eens te meer veroordelen .
Dank u , mevrouw Fraga Estévez .
We zijn reeds op de hoogte van dit afschuwelijke incident .
Voor de zoveelste keer wordt Spanje getroffen door een terroristische aanslag .
Ik neem nota van uw verklaring , en u zult wel begrijpen dat deze kwestie mij als Spanjaard enorm beroert .
( De notulen worden goedgekeurd )
 
Gemeenschappelijk visserijbeleid : versterking van de dialoog " Industrie / betrokken kringen Aan de orde is het debat over het verslag ( A5-0094 / 1999 ) van mevrouw Miguélez Ramos , namens de Commissie visserij , over het voorstel voor een verordening ( EG ) van de Raad betreffende de versterking van de dialoog over het gemeenschappelijk visserijbeleid met de industrie en met de betrokken kringen ( COM ( 1999 ) 382 - C5-0145 / 1999 - 1999 / 0163 ( CNS ) ) .
Mijnheer de Voorzitter , de verordening die wij vandaag behandelen heeft tot doel de dialoog over het gemeenschappelijk visserijbeleid met de industrie en de betrokken kringen te verbeteren .
Op die manier wil de Commissie ervoor zorgen dat zij goed wordt geïnformeerd over de behoeften van de sector en deze op zijn beurt beter op de hoogte wordt gesteld van de communautaire regelgeving en de in het kader van het gemeenschappelijk visserijbeleid genomen beslissingen .
Het spreekt voor zich dat de Commissie visserij dit voorstel voor een verordening ondersteunt .
Het is duidelijk dat de Europese Commissie , wil zij voorstellen kunnen formuleren en haar taken kunnen vervullen , op de hoogte moet zijn van de situatie in de sector .
Een permanente dialoog met de betrokken beroepsorganisaties is dan ook noodzakelijk .
Dit voorstel voor een verordening werd voorafgegaan door een hervorming van het Raadgevend Comité voor de visserij en de aquacultuur , een in 1971 opgericht adviesorgaan waarin de beroepsorganisaties van alle sectoren vertegenwoordigd zijn .
Samenvattend kan men zeggen dat deze hervorming heeft gezorgd voor een modernisering van het Raadgevend Comité .
Men heeft namelijk de samenstelling van dit orgaan uitgebreid met organisaties die de afgelopen jaren een steeds grotere rol zijn gaan spelen bij het rationele beheer van natuurlijke hulpbronnen , zoals niet-gouvernementele organisaties die zich bezighouden met ontwikkelingsbeleid , milieubescherming of de belangen van consumenten en wetenschappers .
Bij deze hervorming heeft men ook gestreefd naar een grotere rol voor bepaalde sectoren die tot nu toe ondervertegenwoordigd waren , zoals de sector van de aquacultuur en de handel .
Voorts is het aantal leden in de plenaire vergadering van het Raadgevend Comité gewijzigd en werden er gespecialiseerde werkgroepen opgericht .
Het zwaartepunt van deze hervorming van het Raadgevend Comité ligt in de prioriteit die werd toegekend aan organisaties die representatief zijn op communautair niveau .
Hierdoor wilde men verhinderen dat het comité slechts een spreekbuis zou zijn voor nationale standpunten .
De Commissie visserij en met name ikzelf , als rapporteur , hebben veel kritiek geuit op het feit dat de Commissie ons niet heeft geraadpleegd over de hervorming van het comité .
Dit betekent namelijk dat wij ons vandaag moeten beperken tot het geven van een advies over dit voorstel voor een verordening , dat in mijn ogen van minder belang is .
Wij ondersteunen volledig de doelstellingen , mechanismen en wettelijke bepalingen die in het Commissievoorstel worden voorgesteld voor de concrete maatregelen met betrekking tot de verspreiding van informatie over het gemeenschappelijk visserijbeleid .
We willen niets liever dan dat de Commissie eindelijk zorgt voor deze informatieverspreiding .
Tijdens zijn laatste verschijning voor de Commissie visserij heeft de bevoegde commissaris zelf de absolute noodzaak daarvan erkend .
De heer Fischler kwam tot de conclusie dat we ons product slecht verkopen en dat we de sector beter moeten informeren en ons beleid beter moeten verdedigen .
Er is behoefte aan informatie binnen de sector zelf , want deze is vaak nauwelijks of helemaal niet op de hoogte van zijn eigen situatie , maar ook aan informatie naar buiten toe .
Als lid van de Commissie visserij heb ik mij dikwijls verbaasd over de onwetendheid van het grote publiek omtrent het gemeenschappelijk visserijbeleid , dat nochtans enorm belangrijk is voor veel lidstaten en voor de Unie als geheel .
Voor de interne informatie van de sector vragen wij de Commissie rekening te houden met de werkelijkheid waarin de meeste vissers leven .
Niet iedereen heeft toegang tot nieuwe technologieën , en daarom moeten we alle beschikbare media gebruiken voor deze informatiecampagnes , ook de meest traditionele .
In dit opzicht zou ik willen wijzen op de rol van de geschreven pers , die steeds meer aandacht besteedt aan de toekomst van de visserij in Europa , en ook op democratische en voor iedereen toegankelijke media als radio en televisie .
Ik zou ten slotte de aandacht van de Commissie willen vestigen op het probleem van de representativiteit van de in het Raadgevend Comité vertegenwoordigde organisaties .
De dialoog tussen de Commissie en de beroepsorganisaties van de sector is van essentieel belang .
Deze dialoog kan echter alleen maar resultaten opleveren als de betreffende beroepsorganisaties werkelijk representatief zijn voor de diverse bij het gemeenschappelijk visserijbeleid betrokken sectoren .
Noch het voorstel van de Commissie noch het reglement van het Raadgevend Comité bevat de daarvoor noodzakelijke mechanismen .
In een sector die zo versplinterd is en gekenmerkt wordt door een enorme geografische spreiding en een weinig ontwikkelde organisatiecultuur is het buitengewoon moeilijk voor de Commissie om op communautair niveau gesprekspartners te vinden die waarlijk representatief zijn voor de betrokken sectoren .
Het zou denk ik geen slechte zaak zijn indien de Commissie zou trachten als aanvulling op haar huidige acties de representativiteit van bestaande beroepsorganisaties te verhogen door middel van initiatieven die gericht zijn op een hogere participatiegraad van de diverse sectoren in hun respectieve beroepsorganisaties .
De vertegenwoordigers van de sector die in het Raadgevend Comité als gesprekspartners van de Commissie fungeren moeten namelijk het algemeen belang dienen .
Mijnheer de Voorzitter , ik ben het in grote lijnen eens met wat mevrouw Miguélez net met verve heeft gezegd .
Vanochtend staat namelijk een punt op de agenda dat vérstrekkende gevolgen heeft voor de toekomst van het visserijbeleid in Europa : de versterking van de dialoog met de visserijsector over een gemeenschappelijk Europees visserijbeleid .
Wij in het Europees Parlement houden al jaren een intensieve dialoog met de visserijsector .
Met delegaties bezoeken we de visserijregio ' s van Europa waardoor we ter plaatse vragen kunnen stellen .
Op die manier kunnen we een beter inzicht krijgen in de problemen van degenen die dagelijks ter plekke met de Europese verordeningen moeten leven en werken .
Deze week was ik te gast bij de zogenaamde Groene Week , de landbouwbeurs in Berlijn , en heb daar een dergelijke dialoog gevoerd met vertegenwoordigers van de Duitse visserijsector .
Het is een zeer actuele en brandende kwestie , temeer omdat de hervorming van het Europees gemeenschappelijk visserijbeleid in 2002 voor de deur staat .
In principe moet de politiek ervoor zorgen dat alle belangen op een gepaste manier worden behartigd , en vooral dat de hulpbron vis op een duurzame manier wordt gebruikt .
De communicatie tussen de visserijsector en de organen van de Gemeenschap moet van twee kanten komen .
Het bedrijfsleven moet de Commissie duidelijk maken wat zijn behoeften zijn .
Aan de andere kant moet de Commissie voorschriften en beslissingen voorbereiden en publiceren .
Dit moet een dialoog zijn , geen monoloog .
Dat heeft de Commissie ingezien .
En alleen via kennis van de problematiek , de moeilijkheden en de mogelijke oplossingen , die de betrokkenen zelf het beste kennen , zal het in de toekomst mogelijk zijn om de juiste beslissingen te nemen .
Om dit doel te bereiken , heeft de Commissie twee maatregelen genomen .
Met het huidige voorstel voor een verordening beoogt de Commissie de Europese productschappen te versterken - en terecht .
Een dialoog kan echter alleen maar plaatsvinden wanneer de betreffende gesprekspartners uit de visserijsector ook financieel worden gesteund , zodat ze in ieder geval aan de gesprekken kunnen deelnemen , zonder dat ze daarvoor hun onafhankelijkheid prijs hoeven te geven .
Hiervoor zijn dit jaar ongeveer 400.000 euro uitgetrokken .
Deze dialoog kan echter slechts een succes worden als de Commissie in de regio ' s zelf via voorlichtingsacties de complexe technische aspecten duidelijk kan uitleggen .
Ik steun daarom nadrukkelijk het huidige initiatief van de Commissie .
Tegelijkertijd heb ik echter wel grote bedenkingen .
Deze hebben betrekking op de andere maatregel , die mevrouw Miguélez hier eveneens heeft voorgesteld .
Het gaat om de hervorming van het belangrijke Raadgevend Comité voor de visserij .
Dit comité vormt de basis voor de dialoog .
Waarom is het Europees Parlement niet geraadpleegd toen het ging om de oprichting en organisatie alsmede om de taken van deze zo belangrijke schakel in de beoogde dialoog , het Raadgevend Comité voor visserij en aquacultuur ?
Dit is een tekortkoming die we zullen blijven bekritiseren .
Een ander probleempje is dat het zo moeilijk is om werkelijk representatieve vertegenwoordigers voor de verscheidene sectoren van de visserij te vinden , een versnipperde en geografisch sterk gespreide bedrijfstak met een zwakke productschapstructuur .
Hier is het zaak om nu eindelijk redelijke voorwaarden te scheppen .
Dit vereist echter ook dat we wellicht eens gaan nadenken over een nieuwe organisatiestructuur in de visserijsector .
Dat kan echter alleen maar als we het vertrouwen van de vissers in kwestie genieten , zowel in de politiek als in het gemeenschappelijk visserijbeleid van de Unie .
Hiermee dienen we ons in de toekomst heel intensief bezig te houden .
Mijnheer de Voorzitter , gisteren hebben we gedebatteerd over het verslag-Cunha .
Eén van de klachten van de Nederlandse leden van het Europees Parlement was dat in dit voorstel onvoldoende rekening wordt gehouden met de afspraken die in Nederland zijn gemaakt tussen de overheid en de visserijsector om op vrijwillige basis te komen tot afspraken over naleving van de vangstquota .
Wanneer het mogelijk is om in goed overleg tussen overheid en maatschappelijke organisaties tot vrijwillige afspraken te komen die dezelfde werking hebben als wetgeving , dan geeft de Partij van de Arbeid de voorkeur aan dergelijke afspraken boven onnodige bemoeizucht van bovenaf .
Dat geldt uiteraard ook op Europees niveau .
Ik ben daarom ook zeer tevreden over het verslag van mijn collega Miguélez Ramos .
Hoewel wij op het verslag-Cunha sterk van mening verschilden , steun ik haar voorstellen om te komen tot versterking van het Raadgevend Comité visserij van harte .
Ik feliciteer haar met haar verslag .
Ik maak daarbij slechts één aantekening .
Het Raadgevend Comité kan alleen goed functioneren als het representatief is voor de verscheidene sectoren die bij het visserijbeleid zijn betrokken en als ook alle visserijnaties van de Unie in het comité vertegenwoordigd zijn .
Daar is op dit moment nog geen sprake van .
Onze fractie zal daarom voor amendement 3 stemmen waarmee wordt beoogd enige druk in die richting uit te oefenen en ik doe ook een beroep op de Europese Commissie om erop toe te zien dat het Raadgevend Comité representatief is en blijft in de zin zoals ik zojuist heb beschreven .
Tot slot , mijnheer de Voorzitter , kan ik u meedelen dat mijn fractie vóór de resolutie van mevrouw Miguélez Ramos zal stemmen , omdat deze resolutie een belangrijke bijdrage levert aan het visserijbeleid van de Europese Unie .
Mijnheer de Voorzitter , elk plan om de communicatie te verbeteren en te bevorderen verdient een warm onthaal .
Een versterkte dialoog met de sector visserij en aquacultuur moet dan ook zeker worden aangemoedigd .
Laten wij de dialoog echter niet beperken tot overleg met de sector zelf .
Ook organisaties die actief zijn op milieu- en ontwikkelingsgebied dienen hierbij betrokken te worden .
Daarnaast moeten gespecialiseerde onderzoeksinstanties een grotere rol kunnen spelen .
Het gaat vooral om het stimuleren van echte communicatie , niet van eenrichtingsverkeer .
Mijn partij heeft altijd al gepleit voor meer overleg met de sector .
Een belangrijk voordeel van een regionale benadering is dat direct belanghebbenden , de vissers zelf , betrokken worden bij de besluitvorming over zaken die hen betreffen .
Het realiseren van de doelstellingen , bescherming van de visstand door duurzaam vissen en een bestaansmogelijkheid op de lange termijn voor de zones binnen Europa die van de visserij afhankelijk zijn , komt met deze participatie dichterbij .
De hervorming van het Raadgevend Comité is een onderdeel van de evaluatie van het GVB , die nu overal in Europa plaatsvindt .
Europa heeft nog een andere mogelijkheid om vissers de verantwoordelijkheid voor de sector ten dele zelf te laten dragen .
Als de regiogerichte benadering wordt uitgebreid en ook de industrie en de betrokken kringen op locaal niveau erbij worden betrokken , ontstaat een systeem dat beter voorziet in de behoeften van de visserijsector .
Dit systeem zou de naleving van het GVB bevorderen , niet verhinderen .
We moeten zorgen voor voldoende raadpleging van de maatschappelijke organisaties , met name van de visserijsector en de niet-gouvernementele milieuorganisaties .
In dat geval zal het GVB beantwoorden aan de gestelde doelen , bescherming van de visstand en een duurzame ontwikkeling van de sector .
De participatie van NGO ' s moet echter wel zinvol zijn , en meer dan alleen een symbolische functie hebben .
We zullen hard moeten werken om deze participatie daadwerkelijk zinvol te maken .
Het toekomstig visserijbeleid kan alleen maar een succes worden als we de vertegenwoordigers van de bedrijfstakken die indirect op de visserij zijn aangewezen en de vissers zelf erbij betrekken .
Dat is een essentieel onderdeel van het GVB .
Gisteren was er wat verdeeldheid over delen van het verslag-Cunha , met name over het voorstel om sancties in te voeren op het overschrijden van de quota .
Als wij over een dergelijk voorstel niet worden geraadpleegd , heeft de hele raadpleging geen zin .
Ik betreur dan ook dat het Parlement met mijn voorstel om hiervoor meer tijd uit te trekken niet heeft ingestemd .
Ik hoop dat wij van deze fouten kunnen leren en ook dat we menen wat in het verslag staat , dat ik trouwens ondersteun , namelijk dat we de communicatie en het contact willen verbeteren met de visserijsector en met degenen die daarbij indirect betrokken zijn .
Mijnheer de Voorzitter , de Commissie heeft zonder de andere EU-instellingen geraadpleegd te hebben het Raadgevend Comité voor de visserij en de aquacultuur opgericht .
De Commissie heeft vooral maatschappelijke organisaties als partners gekozen .
Men wil niet dat het Raadgevend Comité voor de visserij en de aquacultuur de spreekbuis voor nationale belangen is , maar dat is het wel .
Dat is het in ieder geval vanuit het oogpunt van Finland en de Oostzee .
Het lidmaatschap van de beroepsorganisatie Europêche is te duur voor de Finse vissers .
Zij kunnen niet aan de werkzaamheden van deze organisatie deelnemen , omdat zij de contributie hiervoor niet kunnen betalen .
Zodoende worden hun belangen niet behartigd in de organisaties die de Commissie tot haar partners heeft gekozen .
De vissers hebben geen geld voor een vertegenwoordiging in de Europese Unie , maar de viskwekers wel .
Zij zijn de kapitalisten van de visserijsector .
Dit stelt het Europees visserijbeleid in ons land in een vreemd licht .
Er wordt slechts geluisterd naar de stem van de viskwekers , de kapitalisten , en niet naar de stem van de proletariërs , de vrije beroepsbeoefenaars , ofwel de vissers die in vrije zeewateren vrije vis vangen .
Bovendien wordt er bij ons in de Noordse landen ook in de binnenwateren gevist , en daar wordt in de Europese Unie geen rekening mee gehouden .
De vertegenwoordiging in supranationale organisaties is problematisch , omdat de Europese Unie er onvoldoende rekening mee houdt .
De supranationale organisatie Europêche is ineffectief .
Ze is niet representatief , haar besluiten zijn niet bindend voor de aangesloten organisaties , de omvang en rijkdom van de lidstaten zijn bepalend , en zaken die eigenlijk nationale belangen zijn worden als supranationale belangen beschouwd .
Het is een belangrijke taak van de Commissie om deze verordening zo aan te passen dat beroepsorganisaties beter vertegenwoordigd worden en dat ook de stem van de vissers wordt gehoord die geen geld hebben voor het lidmaatschap van een belangenorganisatie op communautair niveau .
Mijnheer de Voorzitter , de afgevaardigden van de Fractie Unie voor een Europa van Nationale Staten scharen zich achter het voorstel voor een verordening betreffende de versterking van de dialoog over het gemeenschappelijk visserijbeleid met de industrie en met de betrokken kringen .
Tegelijkertijd moeten we echter erkennen dat we soms onze tijfels hebben over de wijze waarop deze dialoog is georganiseerd .
Allereerst is het van groot belang dat de dialoog wordt versterkt .
Het GVB geldt voor iedereen die in de Europese Unie in de visserij werkzaam is , maar de omstandigheden verschillen wezenlijk van al naargelang de visserijzones , de ligplaatsen van de boten , de tradities , het gebruikte materieel , de organisatie van de plaatselijke markt , enzovoort .
De verschillen zijn zo groot dat sommigen zich afvragen of een goede coördinatie van de nationale beleidsprogramma ' s op het gebied van de visserij niet de voorkeur geniet boven één communautair beleid .
Hoe dan ook , momenteel is er sprake van één communautair beleid en van zeer verschillende situaties voor de vissers .
Daarom moeten we zeer nauwe contacten onderhouden met de mensen die in de visserijsector werkzaam zijn , zodat we goed op de hoogte blijven van hun behoeften en de negatieve gevolgen van sommige verordeningen kunnen verhinderen .
Ook moeten we vermijden dat deze regelgeving gewoon niet wordt toegepast omdat ze , zoals soms helaas blijkt , in het geheel niet overeenstemt met de werkelijkheid .
De afgevaardigden van mijn fractie zullen daarom voor de drie amendementen stemmen die vandaag ter tafel zijn gebracht .
In deze amendementen staat immers dat het functioneren van het Raadgevend Comité voor de visserij en de aquacultuur moet worden verbeterd en dat dit comité meer rekening moet houden met situatie en de behoeften van de visserijsector in de lidstaten .
Ten slotte wordt de Commissie verzocht een jaarverslag aan de Raad en het Europees Parlement te presenteren over de debatten die in dit comité gehouden worden .
Dit debat is niet alleen belangrijk voor de Commissie , maar voor alle communautaire instellingen , omdat het kan bijdragen aan de koers die het GVB moet volgen in het belang van al onze vloten .
Over een aantal aspecten van de hervormingen zijn wij echter zeer ontevreden .
Zo verleent de Commissie aan onderling zeer verschillende belangengroeperingen toegang tot het Raadgevend Comité voor de visserij .
Deze groeperingen volgen het beleid van Brussel en streven zeer algemene doelen na met betrekking tot onder meer ontwikkeling , milieu en consumptie .
Tegelijkertijd wil de Commissie de positie van Europese beroepsorganisaties in de visserij , die momenteel alleen nog maar op papier bestaan , met communautaire middelen versterken .
Het lijkt erop dat de Commissie via de vele verschillende deelnemers een tegenwicht wil vormen voor de nationale organisaties , hoewel die goed gestructureerd , algemeen erkend en representatief zijn .
Het lijkt erop dat de Commissie de discussie met moeilijke gesprekspartners probeert te ontwijken en van A tot Z een overlegstructuur probeert te vormen met volgzame gesprekspartners , die haar eigen opvattingen delen en precies doen wat ze van hen verlangt .
Wat mij nog meer verontrust is de vraag hoeveel andere sectoren al op deze wijze zijn georganiseerd .
Bestaat er in Brussel niet een groot netwerk van verenigingen en organisaties zonder daadwerkelijk representatief karakter , die grotendeels door de Unie worden gefinancierd en deelnemen aan goeddeels kunstmatige raadplegingprocedures ?
Uitgaande van het voorbeeld dat hier ter tafel ligt vrezen wij dat deze veronderstelling wel eens juist zou kunnen zijn .
Onder deze omstandigheden is het niet vreemd dat de instellingen in Brussel het contact met de publieke opinie verliezen .
De regeringen van de lidstaten zouden zich ernstige zorgen moeten maken als ze willen voorkomen dat de nationale democratieën die ze vertegenwoordigen binnenkort worden uitgeschakeld door ongeloofwaardige belangengroeperingen .
Wij denken dat we er voor moeten zorgen dat de visserijsector , die momenteel onze directe aandacht heeft , voldoende door de verschillende groeperingen binnen het Raadgevend Comité vertegenwoordigd is .
Alle bij de visserij betrokken lidstaten en alle beroepsgroepen binnen deze sector moeten een stem krijgen .
Het comité moet op deze vertegenwoordigers steunen en niet op kunstmatige organisaties .
Mijnheer de Voorzitter , het is een goede zaak dat de Commissie initiatieven neemt om de dialoog met de visserijorganisaties te versterken .
De Commissie moet weten wat er op het grondvlak leeft .
We hebben geen behoefte aan een Commissie die vanuit een ivoren toren regels oplegt .
Overleg met de sectoren is nodig om te voorkomen dat er regels worden uitgevaardigd die in de praktijk niet uitvoerbaar zijn .
Ook is een dialoog nodig om een helder beeld te krijgen van de verschillende belangen , zodat er afgewogen besluiten genomen kunnen worden .
Met de nu voorliggende ontwerpverordening beoogt de Commissie de Europese beroepsorganisaties te versterken .
Daar valt zeker wat voor te zeggen .
Zowel de visserijsector als de Commissie hebben belang bij de aanwezigheid van één Europese overkoepelende organisatie .
Voor de visserijsector is het een belangrijk platform om de gemeenschappelijke belangen versterkt onder de aandacht van de Commissie te brengen .
En de Commissie weet beter waar ze aan toe is als de sector met één mond spreekt .
Toch moeten we niet uit het oog verliezen dat de visserijsector bij uitstek een sector is met grote nationale tegenstellingen .
Ga met een gewone visserman in gesprek en u zult ontdekken dat er in zijn beleving geen Europese vissers bestaan .
De Europese vloot bestaat uit Belgische vissers , Deense vissers , Nederlandse vissers enzovoort , en voor een belangrijk deel zijn dat concurrenten van elkaar .
De doorsneevisser heeft dan ook meer vertrouwen in zijn nationale belangenorganisatie dan in een Europese , waar de dienst hoofdzakelijk wordt uitgemaakt door vertegenwoordigers uit andere lidstaten .
Deze realiteit mogen we niet uit het oog verliezen .
Een Europese organisatie moeten we dan ook niet zien als een vervanging van , maar als een aanvulling op nationale organisaties .
De Europese Commissie dient ook met die nationale organisaties in gesprek te blijven .
Dit brengt mij op het amendement dat mijn fractie heeft ingediend over het Raadgevend Comité .
Weliswaar heeft de Commissie ons niet om advies gevraagd over de samenstelling van dat comité .
De Commissie zal het mij hopelijk toch niet kwalijk nemen , wanneer ik haar ongevraagd wel een advies verstrek .
Op 16 juli 1999 zijn de Commissie en het bedrijfsleven akkoord gegaan met een compromis over het nieuwe Raadgevend Comité .
Zij zijn toen overeengekomen dat alle lidstaten van de Unie , voor zover visserijnaties , daarin vertegenwoordigd moeten zijn .
Belangentegenstellingen maken het , zoals gezegd , voor verscheidene leden van de beroepsorganisaties onmogelijk hun mandaat aan iemand van een andere nationaliteit te geven .
Inmiddels is het Raadgevend Comité in nieuwe samenstelling bijeen geweest .
Helaas moet ik echter constateren dat er van de overeengekomen evenwichtigheid weinig terecht is gekomen .
In het comité zijn enkele nationaliteiten zwaar oververtegenwoordigd , terwijl een aantal andere lidstaten in het geheel niet zijn vertegenwoordigd .
Dat was zelfs voor de oud-voorzitter van het Raadgevend Comité , onder wiens leiding het compromis tot stand is gekomen , reden te weigeren de eerste vergadering van het comité voor te zitten .
De Europese Commissie zal mij misschien tegenwerpen dat representativiteit meer is dan een rechtvaardige verdeling over de lidstaten .
Dat is natuurlijk ook zo .
Er moet ook sprake zijn van een evenwichtige verdeling over de sectoren .
Wat ik echter van de Commissie wil weten is het volgende : " Waarom hebt u geen gevolg gegeven aan het compromis van 16 juli waarin duidelijk staat dat er ook wat betreft nationaliteit sprake moet zijn van een evenwichtige verdeling ? "
Ik heb aan het adres van de Commissie daarom een dringend advies : denkt u nog eens na over de samenstelling van het nieuwe Raadgevend Comité .
Als u een goede dialoog wilt met de betrokken sectoren , als u hecht aan het creëren van een draagvlak voor uw beleid , zorg dan voor een representatief overlegorgaan .
Mijnheer de Voorzitter , evenals mijn collega ' s onderschrijf ik de in het verslag van mevrouw Miguélez Ramos geuite kritiek op de willekeurige werkmethoden van de Commissie .
De Commissie heeft namelijk Parlement noch Raad geraadpleegd over de hervorming van het Raadgevend Comité voor de visserij en de aquacultuur , maar ze vraagt nu wel ons advies over dit voorstel voor een verordening betreffende de versterking van de dialoog tussen de Commissie en de sector .
Dat is toch volkomen absurd .
Geen raadpleging over de basisregels , maar wel over de bijkomende aspecten ; geen raadpleging over de opzet en het kader van de dialoog , maar wel over methoden om de dialoog te versterken .
En dat ondanks de enorme kritiek en de vele twijfels die het Parlement , de Raad en de sector zelf hebben geuit over de door de Commissie uitgevoerde hervorming van het Raadgevend Comité .
Wij zijn immers van mening dat de hervorming van dit belangrijke orgaan , het enige waarin de sector wordt betrokken bij het beleid , niet heeft geleid tot een verhoging van de noodzakelijke representativiteit .
Een groot deel van de visserijsector is nog steeds ondervertegenwoordigd .
Desondanks - ik wil hier ook niet over uitweiden - verwelkom ik de in het voorstel aangekondigde financiële middelen .
Ten slotte wil ik alleen nog mevrouw Miguélez Ramos bedanken voor haar verslag en met name voor het feit dat zij heeft vastgehouden aan het amendement dat bepaalt dat de Commissie ons jaarlijks verslag moet uitbrengen over de debatten van de werkgroepen van het nieuwe comité .
Ik ondersteun ook het advies van de heer Gallagher , die namens de Commissie industrie , externe handel , onderzoek en energie verzoekt om gedetailleerde verslagen over de verdeling van fondsen onder de verschillende lidstaten en organisaties die op grond van de verordening recht hebben op financiële steun .
Mijnheer de Voorzitter , ik maak het kort .
Ik steun dit verslag en ik feliciteer de rapporteur met haar werk .
De Socialistische Fractie staat positief tegenover de hervorming van het Raadgevend Comité voor de visserij door de Commissie .
Het gestelde doel , een vruchtbaarder gesprek tot stand brengen tussen de Commissie en de sector , heeft onze instemming .
Wij juichen het toe dat nieuwe belanghebbenden uit de visserijsector in het Raadgevend Comité worden opgenomen .
Ook staan wij positief tegenover de grotere verscheidenheid van de vertegenwoordigde beroepsorganisaties uit de sectoren , met name uit de aquacultuur en de handel .
Wij stemmen ermee in dat het aantal leden van de voltallige vergadering wordt beperkt met het oog op een betere werking van het comité .
Wij kennen allen het gevaar van al meer leden en al minder doelmatigheid .
De Commissie lijkt met deze bezwaren rekening te hebben gehouden .
Wij juichen het toe dat de rol van gespecialiseerde onderzoeksinstellingen is vergroot , waarbij vier werkgroepen zijn ingesteld om verslag uit te brengen over de volgende punten : ten eerste de toegang tot de visstand en tot het beheer van de visserij , ten tweede de aquacultuur , het kweken van vis en van schaal- en schelpdieren , ten derde de afzet en de handel en ten vierde de economische analyse van de sector en haar structuren .
Wij stellen het op prijs dat de Commissie prioriteit toekent aan organisaties op communautair niveau , zodat het debat zich niet beperkt tot nationale gezichtspunten .
Tegelijkertijd erkennen wij dat er voor de lidstaten ook een rol is weggelegd .
Wij steunen dit verslag .
Wel kondigen we aan dat wij het proces nauwlettend zullen volgen om ervoor te zorgen dat de veelbelovende structuurveranderingen aan de verwachtingen zullen voldoen .
Ook zullen wij er op toezien dat het comité in zijn nieuwe vorm voor de betrokken bedrijfstakken fungeert als een effectief klankbord .
Mijnheer de Voorzitter , ik spreek over dit voorstel als parlementslid , hoewel ik geen lid ben van de Commissie visserij .
Dit is wellicht ongebruikelijk , maar ik vertegenwoordig wel een zeer groot aantal vissers met hun gezinnen en kwetsbare gemeenschappen met name in West-Schotland .
Zij zijn afhankelijk van het voortbestaan van een gezonde visserijsector binnen de Europese Gemeenschap .
Ook is het voor hen belangrijk dat de Gemeenschap een goed oog heeft voor de belangen van deze kwetsbare en vaak afgelegen gebieden .
De stelling dat het Raadgevend Comité voor de visserij niet slechts een ontmoetingsplaats zou moeten zijn voor nationale belangen , verdient alle lof , vooral als deze uitsluitend worden gezien als belangen van de individuele lidstaten die volgens het evenredigheidsbeginsel zijn vertegenwoordigd zijn in de organen van de Gemeenschap .
Er bestaat een andere basis voor een weging .
Daarbij gaan we uit van de omvang van de visserij-inspanning én van hoeveel zee en kust die deze gebieden inbrengen in de EU .
Ik verzoek de parlementsleden mee te doen aan een klein experiment .
Stelt u zich voor dat Schotland uit de Gemeenschap wordt gezet .
Hoe omvangrijk zou de resterende visserijsector nog zijn ?
Staat u nu eens stil bij de volgende vraag : klinkt de stem van de Schotse visserij krachtig door binnen de bestaande instellingen van de Gemeenschap ?
Het antwoord is : volstrekt niet !
Het zou goed zijn als dit verslag leidt tot een betere vertegenwoordiging van de vissers , van het milieu en van andere groeperingen in de samenleving .
Ik verwacht geen grote vooruitgang door dit verslag , maar enige verbetering van de belangenbehartiging zou welkom zijn .
Mijnheer de Voorzitter , mevrouw de commissaris , waarde collega ' s , ik zou om te beginnen onze rapporteur , mevrouw Miguélez Ramos , willen bedanken voor haar goede verslag over de versterking van de dialoog tussen de Commissie en de sectoren die vallen onder het gemeenschappelijk visserijbeleid .
Dit is immers een belangrijke kwestie met enorme sociale implicaties .
De rapporteur benadrukt , en ik sluit mij hierbij aan , dat het op zijn minst eigenaardig is dat de Commissie het Parlement raadpleegt over minder belangrijke aspecten in verband met de organisatie van deze dialoog , terwijl zij het Parlement niet heeft willen raadplegen over de samenstelling , organisatie en bevoegdheden van het Raadgevend Comité voor de visserij en de aquacultuur , dat nochtans een sleutelrol vervult in deze dialoog .
Ik vind dat het Europees Parlement als directe en democratische vertegenwoordiger van de burgers ook een woordje had mogen meespreken over dit orgaan en over de representativiteit van de beroepsorganisaties die eraan deelnemen .
Dit gezegd zijnde , moeten we eerst afwachten hoe het nieuwe comité functioneert alvorens we de activiteiten van dit orgaan kunnen evalueren .
In dit opzicht zijn de in het verslag van mevrouw Miguélez Ramos geformuleerde voorstellen met betrekking tot de financiële controle van uitgaven en de bevordering van transparant beheer bijzonder waardevol .
Het is namelijk belangrijk dat zowel Raad als Parlement zoveel mogelijk worden geïnformeerd , zodat we samen met de Commissie kunnen bijdragen tot de versterking van deze dialoog en dit proces ook gezamenlijk kunnen begeleiden .
Ik hoop dat de Commissie rekening houdt met onze opmerkingen en bekommernissen , want we zijn van plan de ontwikkeling en het functioneren van het nieuwe comité op de voet te volgen , en daarom hopen de leden van de Commissie visserij op een vlotte samenwerking om te kunnen zorgen voor een daadwerkelijke versterking van de sociale en sectorale dialoog met de visserijsector .
Voorzitter , als christen-democraat wens ik het voorstel van de Commissie , dat voorligt , op een tweetal zaken te beoordelen .
Om te beginnen wordt het subsidiariteitsbeginsel geëerbiedigd , zijn de landen voldoende betrokken en ten tweede wordt er voldoende rekening gehouden met organisaties of het maatschappelijke middenveld .
In die zin ben ik blij dat er een versterkt Raadgevend Comité moet komen dat ook wellicht wat meer invloed kan uitoefenen op het visserijbeleid .
Tot zover ben ik positief .
Ten aanzien van de werkelijke invulling ben ik minder positief .
Ik constateer dat het voorstel in ieder geval op twee punten tekortschiet .
Om te beginnen zijn niet alle lidstaten vertegenwoordigd en dat vind ik een zeer slechte zaak , want wij huldigen in dit Parlement ook de subsidiariteit van de lidstaten .
Dat betekent dat lidstaten met een belangrijke visserijsector niet kunnen ontbreken .
Het tweede is dat , wanneer het maatschappelijke middenveld en organisaties betrokken worden bij het visserijbeleid , dit op een evenwichtige en een goede wijze moet worden ingevuld , waarbij de geografische spreiding van groot belang is .
Op dat punt van zaken schiet het voorstel gewoon te kort .
Het is om die reden dat ik samen met een aantal collega ' s , onder andere collega Van Dam , vraag om alsnog ervoor te zorgen dat er een Raadgevend Comité komt met een belangrijke rol , maar dat representatief is voor de hele sector en voor heel Europa .
Concreet betekent dit dat alle visserijnaties van de Unie in het comité vertegenwoordigd dienen te zijn .
In het oude Raadgevend Comité was hierover overeenstemming bereikt tussen de sector en de Commissie .
Dat de huidige voorstellen die door de beroepsorganisaties zijn ingegeven hieraan zijn voorbijgegaan , is in mijn ogen , ook vanuit een christen-democratische visie , een kwalijke zaak .
Mijnheer de Voorzitter , om te beginnen wil ik collega Rosa Miguélez Ramos feliciteren met het gepresteerde werk , en vooral met de serene analyse die zij in dit verslag maakt .
Zij legt immers de vinger op de wonde , of beter gezegd , op de wonden , aangezien het hier gaat om twee fundamentele kwesties , die al door verschillende collega ' s onderstreept zijn en waarvoor dit Parlement zeker oog moet hebben .
In de eerste plaats zijn wij verbaasd , ik zou zelfs zeggen , stomverbaasd dat het Parlement nu wel geraadpleegd wordt over de regelgevende aspecten van het Raadgevend Comité voor de visserij en de aquacultuur , terwijl het niet geraadpleegd werd over de samenstelling van dit comité .
Zoals wij weten keurde de Commissie vorig jaar op eigen houtje besluit nr .
478 / 99 goed , waarin dit comité werd opgericht , en hield zij geen rekening met het Parlement in een zo belangrijke kwestie als het representatieve karakter van de visserijorganisaties en hun fundamenteel belang voor de formulering en het beheer van het gemeenschappelijk visserijbeleid .
Ik vond het onbegrijpelijk dat het Parlement toen niet geraadpleegd werd !
Dat was een raadsel .
Misschien zijn er redenen die wij niet kennen .
Ik weet niet of er een mij onbekende reden is waarom het Parlement niet geraadpleegd werd .
Ten tweede wil ik zeggen dat wij ernstige twijfels hebben over het representatieve karakter van deze organisaties .
Een land als het mijne , Portugal , dat toch een belangrijk visserijland in de Europese Unie is en de op vier na grootste vloot van de Unie heeft , is bijvoorbeeld niet op gepaste wijze vertegenwoordigd .
Ik ben stomverbaasd en dit is een raadsel voor mij .
Ten slotte is er nog een tweede kwestie , of een tweede wonde : in het licht van deze tekortkomingen in het Raadgevend Comité en het gebrek aan representativiteit , moet financiële steun uitgetrokken worden voor andere organisaties die geen deel uitmaken van het Raadgevend Comité .
Mijnheer de Voorzitter , ik ben blij met dit rapport en ik dank mevrouw Miguélez Ramos voor haar uitgebreide en nuttige inleiding .
Het is zinvol om een betere dialoog te bevorderen tussen de Europese Unie en diegenen die betrokken zijn bij de visserijsector .
In het deel van de Europese Unie waar ik vandaan kom , een randgebied , is het altijd bijzonder moeilijk geweest om enthousiasme te kweken voor een gemeenschappelijk visserijbeleid .
Nu de heer MacCormick het onderwerp te berde brengt , ik heb het overigens ook al eerder aangesneden , merk ik op dat Ierland in een moeilijke positie verkeert .
Als men dit land namelijk uit de EU zou halen zou het heel wat vis met zich mee nemen .
In het verleden vingen de Ierse vissers deze vis niet .
Er is namelijk , zoals sommigen weten , in onze geschiedenis een periode is geweest waarin het bij de wet verboden was in Ierse schepen om vis te vervoeren .
Deze situatie duurde voort tot het begin van de twintigste eeuw .
Twintig jaar voordat we toetraden tot de Europese Unie visten de Ieren dus nog in ouderwetse currachs .
Het staat in ieder geval vast dat de waarde van de vis afkomstig uit Ierse wateren ongeveer 700 miljoen euro bedraagt .
Misschien is dit inmiddels zelfs meer omdat de visprijs is gestegen .
Nu is de bijdrage uit de structuurfondsen verminderd vanwege de economische groei in Ierland .
Door deze vermindering zal de waarde van de vis uit eigenlijk Ierse wateren binnen een aantal jaren hoger zijn dan de totale bijdrage aan Ierland uit deze fondsen .
Dit maakt het nog moeilijker om dit voorstel in Ierland aan de man te brengen .
Voor zover mij bekend geldt dit voor geen ander land binnen de EU .
Schotland krijgt met het Verenigd Koninkrijk zijn natuurlijke aandeel , alleen Ierland niet .
Volgens mij is vis de enige natuurlijke rijkdom die alle lidstaten voor gemeenschappelijk gebruik afstaan aan de Europese Unie .
Dit betekent niet dat we de dialoog niet zouden moeten voortzetten .
Misschien kan de uitbreiding van de 20-mijlszone , waarmee het Parlement heeft ingestemd , een bijdrage leveren aan de oplossing van dit probleem .
Vissers ter plaatse krijgen dan immers een betere mogelijkheid om in hun bestaan te voorzien .
Ik wil het visserijbeleid niet opnieuw nationaliseren , maar een regiogerichte benadering zou zeker helpen bij het oplossen van het probleem van Schotland en Ierland .
Mijnheer de Voorzitter , allereerst wil ik opmerken dat de geregelde wijziging van de wetgeving inzake het gemeenschappelijk visserijbeleid een bewijs is van de dynamiek van de visserijsector .
Deze dynamiek kon echter met de manier waarop het vorig Raadgevend Comité functioneerde niet tot zijn recht komen , en daarom werd deze ontwerpverordening ingediend .
Met dit ontwerp wil men een efficiënte en substantiële relatie tot stand brengen tussen de Commissie en het Raadgevend Comité voor de visserij .
Aan dit ontwerp heeft de Commissie niet minder dan drie jaar gewerkt .
In 1997 heeft zij een onafhankelijk bureau belast met een studie en daaruit heeft zij twee conclusies kunnen trekken .
Ten eerste stelde zij vast dat in het visserijbeleid veel meer op het spel staat dan enkel het belang van de visserijsector en dat ook met de belangen van de rest van de samenleving rekening moet worden gehouden .
Dat laatste mogen wij niet uit het oog verliezen .
Ten tweede concludeerde zij dat het Raadgevend Comité zoals het werkte niet opgewassen was tegen de zeer ingewikkelde beheersproblemen .
De ontwerpverordening bestaat uit drie delen .
Het eerste deel betreft de herstructurering van het Raadgevend Comité .
Dit comité zal voortaan 20 leden omvatten , en niet meer 45 .
Het comité zal voor 60 % bestaan uit visserijorganisaties , voor 25 % uit industrie en handel en voor 15 % uit milieuorganisaties .
Op die manier hoopt de Commissie niet alleen de mening te vernemen van de vissers en de ondernemers , maar ook de stem te horen van de samenleving .
In het tweede deel van de ontwerpverordening staan de maatregelen ter ondersteuning van de representatieve organisaties van de bij het gemeenschappelijk visserijbeleid betrokken kringen en van met name de Europese beroepsorganisaties in de visserijsector .
Het derde deel behelst ten slotte maatregelen ter verbetering van de communicatie tussen het voor de visserij bevoegde directoraat-generaal en deze organisaties .
In de ontwerpverordening worden dus ook de twee laatstgenoemde thema ' s geregeld en ik wil hier nogmaals beklemtonen dat aan het definitieve voorstel voor de samenstelling van het comité een lange periode van overleg is voorafgegaan .
Op 26 oktober is dit voorstel voor het eerst besproken in de Raad en de Raad wacht nu op het advies van het Parlement om zijn werkzaamheden te kunnen voortzetten .
Ik wil mevrouw Miguélez Ramos van harte gelukwensen met haar kwalitatief uitstekende verslag .
Ook wil ik de Commissie visserij bedanken voor de goede samenwerking en haar werkzaamheden ten aanzien van dit voorstel .
Ik wil kort commentaar leveren op de amendementen en u het standpunt van de Commissie geven .
De Commissie visserij van het Parlement heeft drie amendementen ingediend .
In het eerste amendement vraagt het Parlement om nauwkeurige controle op de uitgaven van de beroepsorganisaties .
Men wil dat wordt nagegaan of deze uitgaven precies beantwoorden aan de in de ontwerpverordening bepaalde doelstellingen .
De Commissie is het hier mee eens en neemt dit amendement over .
In het tweede amendement vraagt het Parlement dat het op de hoogte gehouden wordt van het verloop van de werkzaamheden en de talrijke contacten van dit comité .
De Commissie is het daar natuurlijk roerend mee eens , maar de opstelling van een jaarverslag over al de activiteiten van het comité brengt wel enorm veel werk met zich mee voor het directoraat-generaal visserij , dat reeds tot over zijn oren in het werk zit .
Bovendien levert een dergelijk verslag nauwelijks extra voordeel op .
In het derde amendement is het tweede amendement inhoudelijk verwerkt .
Daarin is sprake van de representativiteit van het Raadgevend Comité , van de participatie dus van de verschillende landen .
Wij zijn het er mee eens dat in het comité de hele sector op evenwichtige wijze dient te worden vertegenwoordigd .
Wij betwijfelen echter - en daarin worden wij gesteund door de studies en de besprekingen - of dit evenwicht gegarandeerd wordt door een vertegenwoordiging op grond van nationaliteit .
De Commissie heeft gevraagd om ondersteuning van de Europese organisaties , en deze organisaties kunnen heel goed zelf beslissen of zij een nationale vertegenwoordiging willen of een vertegenwoordiging van speciale groepen , wanneer dit nodig mocht blijken .
Tot slot herhaal ik nogmaals dat de Commissie amendement 1 overneemt waarin gevraagd wordt om financiële controle , maar om de bovengenoemde redenen de amendementen 2 en 3 moet verwerpen .
Dank u , mevrouw de commissaris .
Mijnheer de Voorzitter , ik zou een vraag willen stellen aan de commissaris .
Ik denk dat alle leden die in dit debat hebben gesproken dezelfde vraag hebben gesteld aan de Commissie : waarom heeft de Commissie het Parlement niet geraadpleegd over de hervorming van het Raadgevend Comité , terwijl het Parlement in de vorige zittingsperiode , toen het voorstel nog op tafel lag , daarom verzocht heeft ?
Ik zou van de commissaris een antwoord willen krijgen op deze vraag en , vooral , een formele toezegging dat dit in de toekomst niet meer zal gebeuren .
Mijnheer de Voorzitter , ik heb begrip voor die vraag , maar ik moet nogmaals herhalen dat wij bij de werking van het comité gebonden zijn aan het Verdrag en een bepaald kader niet te buiten mogen gaan .
Dit is een comité van de Gemeenschap en nergens staat dat wij bij hervorming van die comités , die door de Commissie worden ingesteld , het Parlement moeten raadplegen .
Voorzitter , voordat wij tot stemming overgaan graag een kleine verificatie .
Er was kort voordat wij deze vergadering begonnen nog geen definitieve stemlijst beschikbaar .
Ik wil graag van u de bevestiging , zoals wij die al hebben gekregen van de diensten , dat voor amendement 3 een hoofdelijke stemming geldt .
Ik wil bij amendement 3 ook opmerken dat het niet alleen van de EDD-Fractie is , maar ook van een tiental andere leden uit de EVP-Fractie .
Ja , mijnheer van Dam .
Er is een hoofdelijke stemming voorzien .
Het debat is gesloten .
Wij gaan nu over tot de stemming .
( Het Parlement neemt de wetgevingsresolutie aan ) Stemverklaringen Mijnheer de Voorzitter , het is misschien wat sadistisch om altijd op vrijdag over vis te spreken .
Vrijdag is immers visdag , en dan gaat de vis in de pan , in de hete olie .
In Camogli , dicht bij mijn geboortestad Genua , staat een enorme frituurpan waarin elk jaar vis worden gebakken die daarna aan de mensen cadeau wordt gedaan .
Daarom interesseer ik mij voor de visserij en daarom heb ik voor deze verordening gestemd .
Voor mij is het correct dat de burgers worden geraadpleegd , en ofschoon mevrouw Diamantopoulou heeft uitgelegd dat de Commissie niet verplicht is de burgers te raadplegen , ben ik toch zo vrij om voor te stellen dat tot de overlegwerkzaamheden ook de bejaarde vertegenwoordigers van de vissers worden toegelaten .
Ik heb tegengestemd bij de eindstemming en ik heb ook tegen de wetgevingsresolutie gestemd .
Een meerderheid van het Parlement , die misschien slaafs de opmerkingen en de kritiek van de aanwezige commissaris tijdens het debat volgde , heeft amendement 3 , dat door de EDD-Fractie en een aantal individuele leden was ingediend , immers jammer genoeg niet aangenomen .
Dat is onbegrijpelijk , aangezien tijdens het debat bijna iedereen kritiek had op de Commissie , omdat zij het Parlement niet geraadpleegd heeft bij de hervorming van de samenstelling van het Raadgevend Comité voor de visserij .
Welnu , amendement 3 was nou net het enige dat iets wilde doen aan het onevenwichtige en grotendeels fictionele karakter van dit comité en dat wilde zorgen voor een echt representatieve overlegstructuur .
Het is betreurenswaardig dat het gemeenschappelijk visserijbeleid er ook in deze eenvoudige zaak bekaaid van af komt .
 
Humanitaire hulpverleners in Colombia Aan de orde is het debat over de volgende mondelinge vragen : B5-0006 / 2000 van mevrouw Sauquillo Pérez del Arco , namens de PSE-Fractie , aan de Commissie , over de bescherming van ontwikkelingswerkers en humanitaire hulpverleners ; B5-0007 / 2000 van de leden Kreissl-Dörfler , Lipietz en Nogueira Román , namens de Verts / ALE-Fractie , aan de Commissie , over de bescherming van humanitaire hulpverleners in Colombia .
Mijnheer de Voorzitter , ik wil deze zaak niet dramatiseren , want ik weet dat talloze burgers het slachtoffer zijn van gewelddaden bij gewapende conflicten in verschillende landen .
Toch is het belangrijk te weten dat er tussen 1992 en 1997 131 medewerkers , humanitaire hulpverleners en mensenrechtenactivisten die in dienst van de Verenigde Naties actief waren in conflictgebieden , zijn vermoord .
Tussen 1 januari 1994 en 17 maart 1997 zijn 119 medewerkers en humanitaire hulpverleners gegijzeld bij 35 incidenten .
In 1992 werd gemiddeld iedere maand een vertegenwoordiger van de Verenigde Naties vermoord .
In 1993 steeg dit aantal tot twee per maand en in 1994 tot iedere week één .
Tijdens de eerste twee maanden van 1997 kwamen 9 humanitaire hulpverleners om .
In 1996 zijn 153 medewerkers van het Internationale Comité van het Rode Kruis het slachtoffer geworden van gewelddaden , waaronder moorden en gijzelingen .
Ik zou met name de drie Spaanse medewerkers van Dokters van de Wereld in herinnering willen brengen die in 1997 werden vermoord in Rwanda .
Vergeten we ook niet de moord op Iñigo Eguiluz en Jorge Luis Mazo , die in Colombia actief waren voor de organisatie Vrede en de Derde Wereld en op 18 november 1999 werden vermoord in Quibdó , een plaatsje gelegen aan de Atrato , 500 kilometer ten noorden van Bogota .
Zoals ook wordt vermeld in de gezamenlijke resolutie , waarmee we dit debat willen afsluiten , is dit slechts de laatste in een lange reeks aanslagen , niet alleen tegen het leven van mensen , maar tegen de mensenrechten en het internationale humanitaire recht .
Daartoe behoort immers ook het recht van de slachtoffers op hulp en ondersteuning .
Zij moeten erop kunnen rekenen dat de daders worden vervolgd en hun misdaden niet onbestraft blijven .
De groeiende onveiligheid van humanitaire hulpverleners heeft te maken met de exponentiële groei van humanitaire organisaties zelf , met het groeiend aantal conflicten en vooral met de aard van de huidige conflicten .
Het gaat niet meer om conflicten tussen aan politieke controle onderworpen reguliere troepen en hiërarchisch georganiseerde guerrillabewegingen met een welomlijnde ideologie , waarbij de conflictpartijen in zekere mate verantwoordelijk waren voor de bescherming van humanitaire hulpverleners .
Die konden dan ook min of meer ongehinderd hun werk konden doen ten behoeve van de bevolking .
Vandaag de dag gaat het er heel anders aan toe .
Humanitaire hulpverleners en ontwikkelingswerkers staan nu voortdurend bloot aan banditisme ; de burgerbevolking wordt gezien als een element van het conflict en maakt deel uit van politieke en militaire strategieën .
Humanitaire acties worden dan ook ervaren als een storende factor bij de uitvoering van deze strategieën , die vaak gericht zijn op het elimineren van een deel van de burgerbevolking om etnische , religieuze of culturele redenen .
Tegen deze achtergrond is de veiligheid van humanitaire hulpverleners een enorm probleem , en het Parlement maakt zich hier ernstige zorgen over .
De Commissie en de Raad zouden dit ook moeten doen , want de Commissie financiert meer dan 180 NGO ' s die actief zijn in conflictgebieden , en de Raad wil een buitenlands beleid voeren dat berust op de Verdragen , de bevordering van de mensenrechten en een veiligheidsbeleid dat nu vooral gebaseerd is op humanitaire acties .
Daarom vragen wij de andere instellingen deze zaak even serieus op te nemen als het Parlement .
We verzoeken de Commissie een mededeling op te stellen over de veiligheidsvoorwaarden van ontwikkelingsmedewerkers en humanitaire hulpverleners en maatregelen te treffen ter verbetering van hun persoonlijke veiligheid .
Alvorens over te gaan tot maatregelen die sommige regeringen voorstellen , zoals de militaire bescherming van hulpverleners , moeten we andere maatregelen overwegen die doeltreffender zijn in conflictsituaties .
We verzoeken de Raad in het GBVB de rechten van de mens te bevorderen en eventueel de aanzet te geven tot de oprichting van een Europees civiel vredeskorps .
In 1999 hebben we de 50ste verjaardag gevierd van de Universele Verklaring van de Rechten van de Mens in Genève , op grond waarvan de burgerbevolking recht heeft op bescherming en internationale steun bij gewapende conflicten .
Dat schept een juridische verplichting , maar in vele landen wordt die systematisch genegeerd .
We verzoeken de secretaris-generaal van de Raad de nieuwe bevoegdheden van de Europese Unie inzake buitenlands beleid te gebruiken voor de bevordering van deze principes door Europese Unie .
De secretaris-generaal van de Verenigde Naties heeft onlangs de Veiligheidsraad gevraagd de rechten van de mens te doen eerbiedigen , inclusief door toepassing van hoofdstukken 5 , 6 en 7 van het Handvest van de Verenigde Naties .
Het enige wat wij vandaag van onze instellingen vragen is aandacht besteden aan deze kwestie en passende maatregelen te treffen , want dit is niet alleen een probleem voor de NGO ' s , het tast ook de fundamenten aan van de wereldorde die de Europese Unie mede tot stand wil brengen .
De Commissie betreurt dit tragische voorval ten zeerste .
Helaas doen zich dergelijke dingen dagelijks in heel de wereld voor en de geachte afgevaardigde sprak daar reeds over .
De Commissie wil echter bij deze gelegenheid nogmaals hulde betuigen aan het humanitair personeel dat zich met zoveel moed en toewijding in de gevaarlijke gebieden van de wereld inzet .
Wij hebben de autoriteiten van Colombia herhaaldelijk de diepe bezorgdheid van de Commissie tot uiting gebracht .
Wij volgen de situatie op de voet en werken continu samen met de ambassades van de lidstaten in Bogota .
Wat de moord op ECHO-medewerker Iñigo Eguiluz en de priester betreft , moet ik u zeggen dat de Commissie en de lidstaten bij de Colombiaanse autoriteiten sterk hebben aangedrongen op een onderzoek naar deze moorden .
De Europese Commissie en de ambassadeur van Spanje hebben een ontmoeting gehad met de Colombiaanse vice-president en erop gewezen dat de verantwoordelijken voor deze misdaad absoluut voor de rechtbank moeten worden gedaagd .
De waarborging en bescherming van het leven van de mensen die onder dergelijke uitzonderlijke omstandigheden werken is een van de fundamentele mensenrechten .
Het ECHO-bureau heeft in Colombia - evenals in andere landen - tot taak toezicht uit te oefenen op de humanitaire situatie en op de situatie van degenen die worden gedeporteerd .
Men probeert voortdurend na te gaan of de humanitaire wetgeving wordt geëerbiedigd .
De geachte afgevaardigde wees erop dat de Commissie zich met speciale maatregelen en activiteiten moet inzetten voor de veiligheid van dit personeel .
U hebt reeds gesproken over het Commissiedocument van mei 1998 waarin het vraagstuk van de veiligheid van het met humanitaire hulp belaste personeel wordt behandeld .
Daarin wordt duidelijk gemaakt dat veiligheid een prioriteit is en daarin worden tevens concrete activiteiten genoemd .
Gezien de verslechtering van de situatie heeft het ECHO-bureau van de Commissie in april 1999 samen met het Internationaal Comité van het Rode Kruis in Bogota een seminar georganiseerd over veiligheid .
Toen heeft men alle in Colombia aanwezige organisaties gevraagd reizen van tevoren aan het Internationaal Comité van het Rode Kruis mede te delen .
Op die manier kan men ervoor zorgen dat de gewapende strijders op de hoogte zijn van het humanitaire karakter van een missie .
Ik moet er tevens op wijzen dat niet alleen behoefte is aan planning , acties en opleiding van personeel , maar ook aan financiële middelen .
Humanitaire hulp kost veel geld .
Daarom moedigt de Commissie niet alleen humanitaire hulpverleningspraktijken aan , maar financiert zij voor de mensen die aan dergelijke missies deelnemen ook scholingsactiviteiten en voorlichting omtrent de gevaren .
Als u het goed vindt wil ik graag enkele oude en nieuwe initiatieven hiervoor noemen : de presentatie van de documenten voor humanitaire hulp , het met een aantal partners in Lissabon gehouden seminar over veiligheid , de workshop in Brussel over de veiligheid van het personeel , de opneming van de veiligheidsvraagstukken voor het personeel in het ECHO-handboek en de voor februari of maart geplande ontmoeting van de ECHO-correspondenten .
Wij zullen natuurlijk rekening houden met de voorstellen van het Europees Parlement .
Dit is een uiterst moeilijk vraagstuk , een vraagstuk met talrijke facetten , en daarom zijn nauwe samenwerking , nieuwe ideeën en voorstellen voor de activiteiten van de Commissie zeer belangrijk .
Mijnheer de Voorzitter , de tragische moord in Colombia op de Spaanse missionaris Iñigo Eguiluz en de Colombiaanse priester Jorge Luis Mazo is de zoveelste in een lange reeks moordaanslagen die de laatste jaren zijn gepleegd op vrijwilligers die hun leven wijden aan vredeswerk en aan de ontwikkeling van de allerarmsten .
Het is dan ook logisch dat onze fractie en het Parlement een boodschap van medeleven sturen naar de familieleden van de slachtoffers en steun betuigen aan hun collega ' s die nog altijd actief zijn in Colombia .
Tezelfdertijd roepen we de bevoegde instanties op het recht te doen eerbiedigen en verzoeken we de Commissie , de secretaris-generaal van de Raad en de regering van Colombia ervoor te zorgen dat deze feiten worden bestraft in overeenstemming met het recht .
De opsluiting van een verdachte in deze zaak is een positief signaal .
We juichen dit toe , evenals de positieve instelling en politieke wil waarvan president Pastrana heeft blijk gegeven tijdens zijn recente bezoek aan dit Parlement .
We zijn ons bewust van de complexiteit van dit probleem , maar we willen de Colombiaanse regering er toch op wijzen dat maatregelen ter ondersteuning van het Rode Kruis en het Hoog Commissariaat van de Verenigde Naties voor de vluchtelingen altijd kunnen rekenen op onze steun .
Dit geldt ook voor maatregelen die gericht zijn op de strikte naleving van voorschriften op het gebied van de juridische en reële bescherming van NGO ' s en vrijwilligersorganisaties , zoals de voorschriften die in 1998 maar ook daarvoor reeds zijn uitgevaardigd .
Het is ook noodzakelijk om systemen te ontwikkelen waardoor veiligheidsrisico ' s sneller kunnen worden opgespoord en ontwikkelings- en vrijwilligerswerkers een betere juridische bescherming genieten .
Ze zijn immers actief in conflictgebieden , dat wil zeggen in gebieden waar armoede en geweld heersen en waarin het rechtssysteem nog niet is doorgedrongen .
Daarom moeten we andere middelen en systemen bedenken .
Wij die in welvaart leven , de Europese instellingen en de regeringen van de lidstaten , hebben de morele plicht een net van beschermingsmaatregelen te spannen rond onze humanitaire hulpverleners en er alles aan te doen om het recht te laten zegevieren .
Terwijl wij proberen van buitenaf te helpen begeven zij zich namelijk in risicogebieden om medische en humanitaire hulp te verlenen en van binnenuit te werken aan vrede en solidariteit .
Ze zijn de nobele antipoden van onze zelfgenoegzame maatschappij , en daarom moeten we dit probleem op een doeltreffende en verantwoordelijke manier aanpakken .
Mijnheer de Voorzitter , de verklaringen van de commissaris , mevrouw Diamantopoulou , stellen ons gerust in zoverre dat de Commissie zich bewust is van de veiligheidsproblemen van ontwikkelingswerkers in bepaalde landen .
Zoals mevrouw Sauquillo Pérez del Arco heeft benadrukt , zowel in haar mondelinge vraag als in haar uiteenzettingen van daarnet , bestaat dit probleem echter niet alleen in Colombia .
Het is waar Colombia een van de landen is waar de binnenlandse situatie het onmogelijk maakt om de veiligheid van hupverleners en ontwikkelingswerkers te garanderen .
Het gaat echter niet alleen om Colombia .
Het gaat ook om een hele serie landen in Afrika , Azië en andere gebieden .
In de ontwerpresolutie wordt de Commissie verzocht een mededeling over deze kwestie op te stellen .
Ik weet niet of dit het aangewezen instrument is , maar blijkbaar is de Commissie bereid om hieraan mee te werken en waarschijnlijk loont het de moeite om een document op te stellen .
Daarentegen vind ik dat het weinig zin heeft om enkel Colombia eruit te pikken of voorstellen te ondersteunen die bijvoorbeeld gericht zijn op het stopzetten van de samenwerking , zoals dit in sommige amendementen wordt voorgesteld .
Een opschorting van de samenwerking met een dergelijk land zou ten koste gaan van de burgerbevolking , die hier zwaar onder zou lijden .
We zouden bovendien niet verhinderen dat de hulp blijft aankomen , want het gaat meestal om een belangeloze samenwerking van mensen die de risico ' s kennen en weten aan welke gevaren ze zich blootstellen .
Wie aan de andere kant denkt dat we de Colombiaanse regering niet nodig hebben bij de kanalisering van hulpacties en hulpgoederen , schat de situatie in Colombia verkeerd in .
Ik heb vrij veel gebieden in Colombia bezocht en daardoor weet ik dat er naast de vele natuurlijke hindernissen nog een bijkomend probleem is : er zijn namelijk allerlei uiteenlopende groeperingen actief en het is soms moeilijk te achterhalen welke daarvan een bedreiging vormen voor de veiligheid .
Zonder enige hulp van de regering zou samenwerking gewoon onmogelijk zijn .
Daarom denk ik dat we dit debat moeten aangrijpen om de Commissie te wijzen op de feitelijke toestand in Colombia .
De Commissie heeft ons in zekere mate gerustgesteld door uiting te geven aan haar bezorgdheid over dit probleem , maar het is belangrijk dat we onze kalmte bewaren en geen gekke beslissingen nemen .
De internationale samenwerking moet doorgaan .
We moeten als Europese Gemeenschap het voorbeeld blijven geven op het gebied van internationale samenwerking en we moeten onze hulpverleners en ontwikkelingswerkers ondersteunen .
Het is wel belangrijk dat de communautaire instellingen , de regeringen van de lidstaten en natuurlijk ook de regeringen van de betrokken landen de veiligheid van deze personen kunnen garanderen , ten eerste door preventieve beschermingsmaatregelen en ten tweede door gerechtelijke vervolging .
De Colombiaanse autoriteiten hebben me verzekerd dat ze na de arrestatie van een verdachte een gerechtelijke procedure hebben ingeleid .
Colombia is een land met een heel onafhankelijke rechterlijke macht .
De uitvoerende macht kan zelf geen criminelen vervolgen , maar moet de gewone strafprocedure volgen .
Mevrouw Diamantopoulou , ik zou u dus willen aansporen om langs deze weg verder te gaan , en we hopen in de toekomst te kunnen zorgen voor een betere bescherming van onze humanitaire hulpverleners en ontwikkelingswerkers .
Mijnheer de Voorzitter , ik spreek hier vandaag namens degenen die hun handtekening hebben gezet onder deze tweede resolutie op de agenda van vandaag .
Zij verontschuldigen zich voor het feit dat zij niet zelf aanwezig kunnen zijn .
Hoewel ik op dit gebied minder deskundig ben dan zij , ben ik blij met deze gelegenheid om zowel namens hen als namens de Fractie De Groenen / Vrije Europese Alliantie te kunnen spreken .
Wij europarlementariërs klagen vaak over de ontberingen van ons leven , over het reizen tussen twee , drie of vier steden , over krappe kantoorruimten enzovoort .
Als we deze ongemakken afzetten tegen de problemen en gevaren waarmee die moedige humanitaire hulpverleners worden geconfronteerd wanneer zij worden uitgezonden naar derde wereldlanden , past ons enige bescheidenheid .
Wij kunnen slechts stilstaan bij hun levensomstandigheden en soms helaas bij hun dood .
Mijn fractie en ik zijn echter teleurgesteld dat onze collega ' s van de Socialistische Fractie de noodzaak uit het oog lijken te verliezen om ons te concentreren op Colombia , ook al stellen zij terecht dat het om een algemeen probleem gaat .
Ik roep in herinnering dat president Pastrana ons in oktober nog heeft bezocht .
Hij verzekerde ons dat de mensenrechten gewaarborgd , misdaden vervolgd en de paramilitaire strijdkrachten ontmanteld zouden worden .
Deze beloften zijn nagenoeg loos gebleken .
Er is niet voldoende aan gedaan .
In de ontwerpresolutie van mijn fractie staat dat de Commissie voorwaarden moet stellen voor haar aanwezigheid en voor hulpverleningsactiviteiten in Colombia .
Zij moet eisen dat de wetten die de bescherming van uitgezonden hulpverleners betreffen worden nageleefd en dat de Colombiaanse regering garanties biedt voor de veiligheid en het welzijn van de hulpverleners .
Het is terecht dat de Commissie vasthoudt aan deze eisen .
In de volgende paragraaf van de ontwerpresolutie staat dat wij tegen voortzetting zijn van de hulp aan de Colombiaanse regering .
Wij zijn echter niet tegen verdere ondersteuning van het Colombiaanse volk .
In de volgende paragraaf staat namelijk dat wij de hulp zouden moeten voortzetten via andere kanalen .
De financiële steun zou moeten worden aangewend voor de ontmanteling van paramilitaire strijdkrachten zodat de orde zo snel als redelijkerwijs mogelijk is terugkeert in Colombia .
De veiligheid van hulpverleners vormt een belangrijk deel , maar niet het totale probleem .
Er is maar één manier om aan het moorden een einde te maken : door de paramilitaire strijdkrachten te ontmantelen en te zorgen voor goede lijfwachten voor de hulpverleners .
ECHO en de Commissie moeten samen druk uitoefenen op de regering om dit te bewerkstelligen .
Mijnheer de Voorzitter , op 26 oktober vorig jaar sprak de president van Colombia , de heer Pastrana , hier in het Europees Parlement .
Hij zei toen dat hij zich wilde inspannen voor de mensenrechten in zijn land , opdat de activisten die strijden voor de mensenrechten bescherming zouden krijgen , en opdat degenen die schuldig zijn aan moord en geweldsmisdrijven , die vooral worden begaan door paramilitaire troepen , niet straffeloos zouden blijven , maar voor het gerecht zouden worden gedaagd .
Nog geen maand later vond de moord plaats die de aanleiding vormt tot dit debat .
Een paramilitaire groep viel medewerkers van de organisatie Vrede en de Derde Wereld aan , een organisatie die met steun van het ECHO-programma zorgt voor humanitaire steun aan verdreven landbouwers .
Een Colombiaanse priester en een Spaanse humanitaire hulpverleenster werden gedood .
De Spaanse werkte voor de vredesbrigades , die met hun aanwezigheid de activisten voor mensenrechten moeten beschermen tegen geweld .
Deze moorden zijn de zoveelste in de lange reeks gewelddaden in Colombia , maar deze keer werd ook een burger van een EU-land gedood .
Moorden en verdwijningen zijn aan de orde van de dag in Colombia .
Zo verdwenen zeer onlangs twee vooraanstaande woordvoerders van de boerenbeweging .
Ze werden ontvoerd door een paramilitaire groepering en zijn niet teruggevonden .
De meeste terreur wordt uitgeoefend door paramilitaire troepen , die min of meer duidelijke banden hebben met het leger en de machthebbers van het land .
Herhaalde malen is bewezen hoe het nationale leger direct betrokken was bij allerlei gewelddadigheden .
De slachtoffers vallen onder de burgerbevolking in de gebieden waar de guerrilla steun geniet , onder de linkse politici , vakbondsvertegenwoordigers en onder degenen die zich inzetten voor de mensenrechten .
De georganiseerde linkse politici zijn hard getroffen .
Duizenden van hen , inclusief burgemeesters en parlementsleden , zijn brutaalweg vermoord .
Slechts zelden zijn de daders gestraft .
Het is niet verwonderlijk dat velen in een dergelijk land zich aansluiten bij de guerrilla en de gewapende strijd .
Er moet echter op gewezen worden dat ook de guerrilla zich schuldig maakt aan gewelddaden , die absoluut niet te verdedigen zijn .
Meer eerbied voor de mensenrechten in Colombia is van wezenlijk belang voor een vreedzame oplossing van de burgeroorlog in dit land .
De inspanningen voor de vrede moeten worden gesteund , en de Colombiaanse regering moet tegelijkertijd onder permanente druk worden gezet om de mensenrechten te respecteren , vooral door de Europese Unie .
Buitenlandse - dat wil zeggen Amerikaanse - militaire inmenging moet worden afgewezen .
Onze fractie , de Fractie Europees Unitair Links / Noords Groen Links , heeft geen steun willen verlenen aan de compromisresolutie die het resultaat was van de onderhandelingen .
Wij vinden dat deze resolutie veel te weinig kritiek op de Colombiaanse regering bevat .
Het is merkwaardig dat men het in overweging D van de resolutie heeft over een bezetting van een post van het Rode Kruis door landbouwers , terwijl de duizenden politieke moorden niet duidelijk aan de orde worden gesteld .
Wij hebben samen met de Fractie De Groenen / Vrije Europese Alliantie twee amendementen ingediend .
Met het eerste amendement willen wij bereiken dat hulp aan de Colombiaanse regering afhankelijk wordt gemaakt van eerbiediging van de mensenrechten en dat men bescherming biedt aan degenen die zich voor deze rechten inspannen .
Met het tweede amendement willen we ervoor zorgen dat er meer hulp wordt gegeven via organisaties die onafhankelijk zijn van de Colombiaanse regering , bijvoorbeeld de civiele vredeskorpsen .
Als deze amendementen worden aangenomen , wordt deze resolutie iets beter en duidelijker .
Mijnheer de Voorzitter , de oprichting van het Rode Kruis na de Slag bij Solferino was een antwoord op een tot dat moment onbekende mate van wreedheid , namelijk de zogenaamde moderne totale oorlog , die een beslissend stempel heeft gedrukt op de 20e eeuw .
Aan het begin van de 21e eeuw zien we echter dat de nieuwe vormen van oorlogsvoering zich steeds verder uitbreiden , bijvoorbeeld via etnische conflicten , doordat milities , partijen uit een burgeroorlog of gewoon criminele bendes met elkaar slag leveren .
De regeringen zijn of hierin verwikkeld of ze staan hier vrijwel machteloos tegenover .
Dit brengt natuurlijk ook de grootscheepse humanitaire hulp en ontwikkelingshulp in gevaar .
Daarom is het onze taak als Europees Parlement om ons zeer intensief met deze kwestie bezig te houden en onze waardering te tonen voor datgene wat mensen hier op het gebied van de ontwikkelingshulp en de humanitaire hulp tot stand brengen , maar ook om ervoor te zorgen dat de levens- en werkomstandigheden van de mensen worden verbeterd .
Ik denk dat we hier een grote achterstand moeten inhalen .
Daarom moeten we ervoor zorgen dat de Europese Unie ook daadwerkelijk overal hulp biedt waar bijvoorbeeld de NGO ' s dit op een voorbeeldige manier doen .
Deze problemen doen zich niet alleen in Zuid-Amerika voor ; in het debat van vorige week hadden we het over Tsjetsjenië , een tijdje geleden over Centraal-Azië , vervolgens sprak collega Madelin over Afghanistan .
En altijd gaat het om hetzelfde fenomeen : vermindering van de humanitaire hulp , omdat de veiligheid niet gewaarborgd wordt .
Sommige NGO ' s laten ons zien hoe men desondanks , met gevaar voor eigen leven , hulp kan bieden .
De Europese Unie en ook andere grote organisaties , zoals het Rode Kruis , trekken zetten steeds vaker hun hulp stop .
We moeten uitkijken dat deze ontwikkeling zich niet voortzet , want sommige regeringen maken hier schaamteloos gebruik van onder het voorwendsel dat ze de hulp alleen via de regering willen geven , en niet direct aan NGO ' s ter plekke .
Dat is gevaarlijk want deze regeringen bieden immers niet de oplossing voor het probleem , maar maken er deel van uit .
Daarom moeten we hier de touwtjes strak in de handen houden .
Vandaar dat we als Parlement steeds meer teleurgesteld raken over onze verantwoordelijke commissaris , de heer Nielson .
Ik verzoek u , mevrouw de commissaris , deze boodschap ook zo aan de commissaris over te brengen .
De laatste weken heerst er een toenemende ontevredenheid in het Parlement .
Onze kritiek op mevrouw Bonino was van bestuurlijke aard , maar mevrouw Bonino was tenminste aanwezig .
Ze was niet alleen in het Parlement , maar ging ook naar de crisisgebieden .
De humanitaire hulp en ontwikkelingshulp van de Europese Unie had een gezicht .
Op dit gebied heeft de Commissie heel wat in te halen .
We nemen hier langzaam maar zeker een steeds kritischere houding aan - ik hoor het in alle fracties .
Ik ben van mening dat we op tijd een gemeenschappelijk initiatief moeten ontwikkelen om het politieke klimaat te stabiliseren , de NGO ' s te steunen en de Europese Unie daar te vertegenwoordigen waar het nodig is .
Mijnheer de Voorzitter , inderdaad is het belangrijk dat er een dialoog wordt gevoerd over zulke moeilijke vraagstukken als de verlening van humanitaire hulp , het beheer daarvan en de veiligheid van het humanitaire personeel waar dan ook ter wereld .
Daarbij is de rol van het Europees Parlement zeer belangrijk .
Ik heb echter het woord gevraagd om kort te reageren op de opmerkingen over commissaris Nielson .
Ten eerste is hij vandaag hier niet aanwezig omdat hij op reis is naar Zuid-Afrika .
Ten tweede is hij de afgelopen drie maanden in talrijke crisisgebieden geweest .
Ten derde werkt hij heel hard en heeft hij de Commissie voorstellen gedaan niet alleen voor een volledige herstructurering en nieuwe reglementering van het beheer van humanitaire hulp , maar ook voor nieuwe vormen van samenwerking met niet-gouvernementele organisaties .
Ik heb begrip voor talrijke opmerkingen die de geachte afgevaardigden hebben gemaakt over de bestaande problemen , maar mijns inziens is dergelijke kritiek op een commissaris die pas drie maanden in ambt is en al zoveel werk heeft verricht , overdreven .
Dank u , mevrouw Diamantopoulou .
Ik heb overeenkomstig artikel 42 , lid 5 , van het Reglement vier ontwerpresoluties ontvangen , waarmee het huidige debat wordt besloten .
Het debat is gesloten .
We gaan nu over tot de stemming .
Gezamenlijke ontwerpresolutie over bescherming van ontwikkelingswerkers en humanitaire hulpverleners .
( Het Parlement neemt de resolutie aan ) Stemverklaringen Mijnheer de Voorzitter , ik heb me van stemming onthouden , omdat ik het nodig vind dat de Commissie intensief contact blijft onderhouden met de regering , maar ook probeert nauwer samen te werken met de niet-gouvernementele organisaties .
Ik ben van mening dat ook het mediabeleid heel belangrijk is en dat we de plaatselijke bevolking ook dienen in te lichten over datgene wat er daadwerkelijk gebeurt .
We moeten ervoor zorgen dat de twee strijdende partijen zich weer verzoenen .
Op dit punt heeft de Commissie al veel gedaan en ik wens haar wat dat betreft veel succes voor de toekomst toe !
Mijnheer de Voorzitter , ik heb voor de resolutie betreffende de bescherming van humanitaire hulpverleners in de wereld gestemd , omdat volgens mij de Europese Gemeenschap verplicht is bescherming te bieden aan de burgers die elders in de wereld zulk belangrijk vrijwilligerswerk verrichten .
De Europese Unie moet deze sector reglementeren .
Ik hoop dat de Commissie er rekening mee houdt dat als men met bepaalde landen handelsbesprekingen voert , men ook moet zorgen voor ondersteuning en bescherming van vrijwillige hulpverleners .
Als men anderen in de wereld wil gaan helpen , moet men worden voorbereid , geschoold en beschermd , dan is men in staat zijn werk te verrichten .
De Europese Unie mag haar burgers die zulk belangrijk werk verrichten in de hele wereld niet vergeten .
Geachte afgevaardigden , de agenda is afgehandeld .
De notulen van de huidige vergadering zullen aan het begin van de volgende vergaderperiode aan het Parlement ter goedkeuring worden voorgelegd .
 
Onderbreking van de zitting Ik verklaar de zitting van het Europees Parlement te zijn onderbroken .
( De vergadering wordt om 10.40 uur onderbroken )

 
Hervatting van de zitting Ik verklaar de zitting van het Europees Parlement , die op vrijdag 21 januari 2000 werd onderbroken , te zijn hervat .
Mevrouw de Voorzitter , staat u mij toe erop te wijzen dat het morgen twee jaar geleden is dat een Amerikaans vliegtuig van de NAVO-legerbasis in Aviano een bloedbad veroorzaakte op de berg Cermis bij Cavalese in Italië door tijdens een oefenvlucht bij onvoldoende hoogte - lager dan de veiligheidslimiet - de kabels van een kabelbaan door te snijden .
20 Europese burgers vonden hierbij de dood .
De familieleden van de slachtoffers hebben nog steeds geen financiële tegemoetkoming ontvangen van de regering van de Verenigde Staten .
Bovendien is de verantwoordelijke piloot niet veroordeeld .
Ik verzoek daarom de Voorzitter van deze Vergadering en de voorzitter van de Commissie stappen te ondernemen bij de regering van de Verenigde Staten , zodat de familieleden van de slachtoffers onmiddellijk de hun toekomende financiële tegemoetkoming ontvangen .
Hartelijk dank , mevrouw Angelilli .
Ik neem nota van uw betoog .
 
Agenda Aan de orde is het vaststellen van de agenda .
Op verzoek van verschillende fracties en naar aanleiding van de zojuist gehouden bijeenkomst van de Conferentie van voorzitters stel ik u voor , overeenkomstig artikel 50 van ons Reglement , een debat in te schrijven over een actuele , dringende en bijzonder belangrijke kwestie , namelijk de reactie van de Unie op de onderhandelingen die in Oostenrijk worden gevoerd met het oog op de vorming van een regering .
Ik wil graag anderhalf uur voor dit debat reserveren .
Als u mijn voorstel onderschrijft , zal dit debat worden ingeleid door de heren Seixas da Costa , fungerend voorzitter van de Raad , en Prodi , voorzitter van de Commissie .
Wie wil zich voor dit verzoek uitspreken ?
Mevrouw de Voorzitter , ik steun de beslissing van de Conferentie van voorzitters .
In januari heb ik het voorzitterschap openlijk bekritiseerd , maar nu wil ik van de gelegenheid gebruik maken om in mijn eigen naam en die van de socialistische fractie te zeggen dat wij de verklaringen van het voorzitterschap rond dit thema opportuun vinden .
Wij zijn het eens met de strekking , de timing en de vorm waarin zij zijn gedaan .
Dit gezegd zijnde , mevrouw de Voorzitter , is er moeilijk een debat te vinden dat beter aan de beschrijving uit artikel 50 van ons Reglement voldoet dan dit .
Dit is inderdaad een debat over een actuele , dringende en bijzonder belangrijke kwestie .
Daarom zijn wij van mening dat de agenda voor dit debat moet worden gewijzigd .
( Applaus ) Wie wil zich tegen dit verzoek uitspreken ?
Mevrouw de Voorzitter , ik wil mij om een zeer fundamentele en principiële reden tegen dit voorstel uitspreken .
Ik baseer mij hierbij op artikel 7 van het Verdrag van Amsterdam .
Mevrouw de Voorzitter , waarde collega ' s , wij verkeerden tot op heden in de veronderstelling dat de Europese Unie een samenwerkingsverband van vrije , onafhankelijke en soevereine staten was .
Dit staat immers in de bepalingen van de Verdragen van Rome en Parijs , die aan de Gemeenschappen - later Unie - ten grondslag liggen .
Vele ontwikkelingen hebben bij ons twijfel opgeroepen , maar we hebben dit samenwerkingsverband ondanks alles toch altijd als uitgangspunt beschouwd .
Onlangs nog werd er , hoewel niet van harte , gesproken over het subsidiariteitsbeginsel .
Mevrouw de Voorzitter , vandaag verzoekt u ons , in navolging van de Conferentie van voorzitters , om inschrijving van dit actualiteitendebat .
U baseert zich hierbij op artikel 50 .
Dit druist echter in tegen het beginsel van vrijheid .
U stelt de soevereiniteit van de lidstaten ter discussie en ontkent het recht dat deze landen hebben om op basis van democratische verkiezingen zelf een regering te vormen .
Straks komt het nog zover dat een meerderheid in dit Parlement zich met de vorming van regeringen wil gaan bemoeien .
U mag niet vergeten dat onze regeringen het resultaat zijn van vrije , eerlijke , vreedzame en democratische verkiezingen die binnen de lidstaten worden gehouden .
Als u overgaat tot goedkeuring ...
Mijnheer Gollnisch , het spijt me maar uw minuut spreektijd is om .
Ik weet dat u er altijd goed op toeziet dat het Reglement wordt nageleefd .
Mevrouw de Voorzitter , ik dacht dat mijn spreektijd drie minuten bedroeg .
Neemt u mij niet kwalijk .
Als u dit voorstel goedkeurt , stemt u ermee in dat de Unie zich ontwikkelt tot een organisatie die de soevereiniteit en de vrijheid van de lidstaten schendt .
Dit zou beteken dat we ons genoodzaakt zouden voelen de Unie te verlaten .
We hebben een voorstander en een tegenstander van dit voorstel gehoord .
Ik breng daarom nu het voorstel tot wijziging van de agenda in stemming .
( Het Parlement keurt het voorstel goed ) Dit debat is in onze agenda ingeschreven .
 
Actualiteitendebat Aan de orde is het debat over actuele , dringende en bijzonder belangrijke kwesties .
 
Onderhandelingen in Oostenrijk met het oog op de vorming van de regering Aan de orde is het debat over de onderhandelingen in Oostenrijk met het oog op de vorming van de regering .
Ik geef het woord aan de fungerend voorzitter van de Raad .
Mevrouw de Voorzitter , geachte afgevaardigden , er is mij gevraagd namens het Portugese voorzitterschap van de Europese Unie in dit Parlement ons standpunt uiteen te zetten over de politieke situatie in Oostenrijk en de gevolgen daarvan voor de betrekkingen tussen dit land en de overige lidstaten van de Unie .
In de eerste plaats wil ik erop wijzen dat de op 31 januari door de Portugese premier afgelegde verklaring , in naam van drie andere lidstaten die eveneens tot de Europese Unie behoren , in het licht van deze specifieke context moet worden gezien .
Het gaat met andere woorden om een gemeenschappelijk politiek standpunt dat gedeeld wordt door de staatshoofden en regeringsleiders van veertien landen en dat Portugal namens hen allen heeft verwoord .
De reikwijdte en het toepassingskader van de tekst van dit gemeenschappelijk standpunt zijn perfect gedefinieerd , namelijk de bilaterale betrekkingen tussen elk van deze veertien landen en een Oostenrijkse regering waarin leden van de Oostenrijkse liberale partij zijn vertegenwoordigd .
Ik zal de inhoud ervan even in herinnering brengen .
1 - De regeringen van de veertien lidstaten zullen op politiek niveau geen bilaterale contacten aangaan of aanvaarden met een Oostenrijkse regering die met de FPÖ in zee gaat .
2 - Oostenrijkers die zich voor een functie in een internationale organisatie kandidaat stellen , zullen niet op de steun van deze veertien landen kunnen rekenen .
3 - De in de hoofdsteden van de Unie gedetacheerde Oostenrijkse ambassadeurs zullen uitsluitend op technisch niveau worden ontvangen .
Ik geloof dat het de afgelopen dagen meer dan duidelijk is geworden waarom de veertien lidstaten dit standpunt hebben ingenomen .
Om kort te gaan , de desbetreffende lidstaten zijn in het licht van de interne politieke situatie in Oostenrijk tot de conclusie gekomen dat een mogelijke deelname aan de Weense regering van een partij als de FPÖ het respect voor het door de lidstaten van de Europese Unie gehandhaafde gemeenschappelijke waardepatroon wel eens zou kunnen aantasten .
Iedereen is op de hoogte van het gedachtegoed dat de heer Jörg Haider in het openbaar verkondigt en van de ideeën die zijn partij op een aantal concrete beleidsterreinen aanhangt .
Ik hoef u ongetwijfeld niet te herinneren aan zijn pogingen om het nazi-regime te vergoelijken , zijn houding tegenover buitenlanders en migrantengemeenschappen en zijn voorliefde voor een populistisch getint nationalisme dat ons niet onbekend in de oren klinkt .
Wij zijn het er allen mee eens dat deze partij een houding aanneemt die regelrecht indruist tegen de waarden die aan de Europese gedachte ten grondslag liggen en die overigens het referentiekader vormen voor de externe betrekkingen van de Unie , zowel met betrekking tot de op handen zijnde uitbreiding als op het gebied van het gemeenschappelijk buitenlands en veiligheidsbeleid .
Er dient nochtans op gewezen te worden dat de huidige situatie het gevolg is van de vrije wilsuiting van de Oostenrijkse kiezers .
Deze moet hoe dan ook worden gerespecteerd en eender welk optreden terzake loopt het risico als een inmenging in de interne aangelegenheden van het desbetreffende land te worden beschouwd .
Mevrouw de Voorzitter , geachte afgevaardigden , uiteraard trekt niemand in twijfel dat in Oostenrijk een democratisch regime heerst en het spreekt voor zich dat het resultaat van de afgelopen verkiezingen op het conto van de kiezers moet worden geschreven .
De verkiezingen tonen echter eveneens aan - en dat mogen we zeker niet uit het oog verliezen - dat een ruime meerderheid van de Oostenrijkers zich tegen de partij van Jörg Haider blijft kanten .
Wat wij betwisten en betreuren is nu juist dat men er bij de vorming van de regering voor heeft gekozen een gedeelte van de politieke macht in handen te geven van een partij wier leiders niet de minste garantie bieden betreffende de handhaving van de fundamentele principes die Oostenrijk gehouden is te eerbiedigen , verdedigen en bevorderen .
Oostenrijk heeft natuurlijk het volste recht om de regering te kiezen die het wenst , maar anderzijds hebben wij van onze kant ook het recht en de plicht ons uit te spreken over alle politieke opties die ons inziens in strijd zijn met de verplichtingen die Oostenrijk op internationaal vlak is aangegaan .
Vandaag is het Oostenrijk , maar morgen kan eender welk ander land van de Europese Unie aan de beurt zijn .
( Applaus ) Ik herhaal , vandaag is het Oostenrijk , maar morgen kan eender welk ander land van de Europese Unie aan de beurt zijn .
Bovendien weten wij maar al te goed dat de kwestie van de mensenrechten en de grondrechten , de fundamentele democratische beginselen en de principes van de rechtsstaat , de regelgeving voor de bescherming van de minderheden en de bestrijding van het racisme , de vreemdelingenhaat en de onverdraagzaamheid , vandaag de dag problemen zijn die de nationale grenzen overstijgen .
Temeer daar het desbetreffende land deel uitmaakt van een gemeenschap van staten die dit referentiekader in het centrum van hun beschavingsproject hebben geplaatst .
Het Europa dat wij willen opbouwen en versterken is meer dan een louter economisch project .
Het gaat om een gemeenschap van waarden en principes die als basis moet dienen voor een politieke unie en de totstandbrenging van een op het solidariteitsbeginsel gebaseerde ruimte van vrijheid , veiligheid en rechtvaardigheid .
( Applaus ) Daarom , mevrouw de Voorzitter , geachte afgevaardigden , zijn wij van mening dat wij het recht en de plicht hebben onze Oostenrijkse vrienden te waarschuwen , zoals trouwens ook andere landen van buiten de Europese Unie hebben gedaan .
Wij moeten hen met name duidelijk maken dat de oplossing waarvoor zij bij de vorming van de regering hebben gekozen niet zonder gevolgen kan blijven .
Zij zal haar stempel blijven drukken op de betrekkingen die wij in de toekomst met hen zullen onderhouden zolang de partij van de heer Haider deel uitmaakt van de Oostenrijkse regering .
Met betrekking tot de concrete gevolgen heeft de Commissie in de verklaring die zij gisteren heeft afgelegd reeds een tipje van de sluier opgelicht .
De Europese Unie zal haar werkzaamheden trachten voort te zetten waarbij zij met het oog op de strikte eerbiediging van de Verdragen uiteraard nauwlettend zal toezien op het doen en laten van de nieuwe Oostenrijkse regering .
Het communautaire kader is een specifiek gegeven dat aan bijzonder concrete politieke en juridische regels is onderworpen .
Precies daarom zal het een speciale handeling krijgen .
Op deze manier zullen wij ervoor trachten te zorgen dat de werking van het communautaire raderwerk van de huidige situatie geen nadeel ondervindt .
( Langdurig applaus ) .
( IT ) Mevrouw de Voorzitter , geachte afgevaardigden , de Commissie is gisterochtend bijeengekomen en heeft autonoom en eenstemmig politieke besluiten van fundamenteel belang genomen .
Gisteren schaarde zij zich in haar verklaring al achter de bedenkingen van 14 lidstaten van de Unie , die hier door de vertegenwoordiger van het voorzitterschap zijn herhaald .
Vandaag kan ik , namens de gehele Commissie en ten overstaan van u allen , deze bedenkingen herhalen .
Staat u mij toe om , in de eerste plaats , nadrukkelijk de aandacht te vestigen op de politieke rol van de Commissie in situaties als deze .
De Commissie is , evenals het Parlement , een supranationale instelling van de Unie , die als zodanig geen bilaterale diplomatieke betrekkingen onderhoudt met de lidstaten .
Juist in momenten als deze , waarin de continuïteit , de samenhang en de waarden van de Unie in gevaar zijn , komt duidelijker naar voren wat de rol van de Commissie is .
Laten we niet vergeten , geachte afgevaardigden , dat het Verdrag van Rome de lidstaten niet de mogelijkheid biedt eruit te stappen , noch vrijwillig noch gedwongen .
Dit omdat deze buitengewone constructie , de Europese Unie , berust op de vooronderstelling dat elke lidstaat , wanneer hij toetreedt tot de Unie , de grondbeginselen ervan onvoorwaardelijk en voorgoed aanvaardt .
In de Verdragen zijn overigens precieze bepalingen opgenomen om te garanderen dat deze beginselen in acht worden genomen .
Dit betekent dat de Commissie haar taak zou veronachtzamen als ze de werkbetrekkingen met Oostenrijk zou afbreken , net zoals dat bij alle andere lidstaten het geval zou zijn .
Geachte afgevaardigden , wanneer een van de leden van de Unie in moeilijkheden verkeert , verkeert de hele Unie in moeilijkheden .
Een krachtige supranationale instelling mag niet een van haar leden isoleren , maar moet ervoor zorgen dat de lidstaat onverbrekelijk aan haar fundamentele waarden wordt gebonden .
De Commissie zal zich hiervoor tot het uiterste inzetten .
Overbodig te zeggen dat de Commissie de ontwikkelingen in Oostenrijk op de voet zal volgen .
De Europese Unie kan namelijk niet voortbestaan zonder de beginselen van vrijheid , democratie en eerbiediging van de rechten van de mens .
Dit zijn de fundamenten van de Unie .
Ze zijn de grondslag van de Unie , het resultaat en de weerslag van de plechtige gelofte van alle lidstaten om individuele personen en volkeren te eerbiedigen , ongeacht hun geloof , afkomst of situatie .
Deze beginselen zijn nauw verweven met de eerbiediging van de rechtsstaat .
De Commissie staat garant voor de rechtsstaat en zal pal staan voor de verdediging van deze beginselen .
Nog niet de kleinste schending van het recht van individuele personen of van om het even welke minderheid zal ongestraft blijven .
In de woorden van een afgevaardigde van het parlement van een van de kandidaat-landen : Europa is een unie van minderheden en daarom is wederzijds respect een eerste vereiste .
Mevrouw de Voorzitter , geachte afgevaardigden , een andere korte overdenking .
De Universiteit van Bologna , mijn alma mater , is al meer dan 900 jaar oud en daarmee de oudste universiteit ter wereld .
Aan de wanden van een van de mooiste zalen hangen nog de wapenschilden van de studenten en professoren die eeuwen geleden aan deze universiteit hebben gestudeerd of gedoceerd .
Het zijn er meer dan 7000 uit heel Europa , van Transsilvanië tot Engeland .
Ook toen al was Europa een gebied waarvan de grenzen niet bepaald werden door de politieke situatie van het moment , een gemeenschap met gedeelde waarden , idealen en kennis .
De geschiedenis van Europa bestaat echter niet alleen uit culturele uitwisselingen , verspreiding van kennis en een solide kern van gedeelde waarden .
De tegenhanger van de wapenschilden van de universitates zijn de monumenten voor de gevallenen van de oorlogen in elk dorp en elke stad in Europa .
De geschiedenis van Europa door de eeuwen heen wordt gekenmerkt door een ononderbroken reeks oorlogen en conflicten .
Europa is de wieg van de westerse beschaving , maar heeft ook de gruwelijkste wreedheden uit de geschiedenis van de mensheid op zijn geweten .
Daarom heb ik , toen ik het voorzitterschap van de Europese Commissie aanvaardde , een bezoek aan Auschwitz gebracht .
Daarmee , op een herdenkingsplaats bij uitstek , heb ik , met een gepaste stilte , duidelijk willen maken dat Europa niet vergeet en dat het Europa van vandaag en morgen een unie van vrijheid , recht , veiligheid en vrede is , moet zijn en altijd zal blijven .
Vrijheid , recht , veiligheid en vrede : dat is namelijk waar de Europese Unie voor stond en staat .
De opmerkelijkste , moedigste en succesvolste politieke constructie van de eeuw die zojuist is afgelopen , heeft haar burgers vrijheid , recht , veiligheid en vrede gegarandeerd .
Dat is wat het verenigde Europa in de komende eeuw wil bieden aan toekomstige lidstaten .
Op dit moment zou ik eigenlijk bij de Universiteit van Leuven moeten zijn om samen met de Franse premier en de directeur-generaal van de Wereldgezondheidsorganisatie , mevrouw Brundtland , een eredoctoraat in ontvangst te nemen .
Ik kom wat later op die ceremonie , maar ik geloof dat er geen betere manier is om een universiteit , een van de belangrijkste symbolen van Europese kennis , te eren dan door hier , in het Europees Parlement , het hoogste orgaan van volkssoevereiniteit , getuigenis af te leggen van mijn persoonlijke inzet en de inzet van de Europese Commissie , voor de verdediging van de waarden die de grondslag vormen van het verenigde Europa .
( Applaus ) Mevrouw de Voorzitter , mijnheer de voorzitter van de Commissie , mijnheer de voorzitter van de Raad , dames en heren , de Fractie van de Europese Volkspartij volgt de gebeurtenissen en de discussie over de ontwikkelingen in Oostenrijk met bezorgdheid en spanning .
Het debat in onze fractie - ik geef dat graag toe en zie daarin een teken van onze sterkte - was levendig .
Nog nooit werd over een probleem zo vaak het woord gevraagd als vandaag in onze fractie .
Ik dank alle afgevaardigden voor de ernst waarmee zij de kwestie hebben besproken .
De Fractie van de Europese Volkspartij heeft eensgezind kritiek op vele uitspraken van de voorzitter van de FPÖ in Oostenrijk .
Wij veroordelen zijn uitspraken van de laatste dagen aan het adres van de Franse president Chirac en de Belgische regering .
Wij wijzen die beslist van de hand .
De Fractie van de Europese Volkspartij verdedigt de menselijke waardigheid , de rechtsstaat , de democratie en de vrijheid tegen zowel extreem-links als extreem-rechts .
( Applaus ) Velen weten wellicht niet dat de christen-democraten , die een groot deel van onze fractie uitmaken , hun oorsprong vinden in de strijd tegen het weinig menslievende , totalitaire nationaal-socialisme , maar ook tegen het totalitaire communisme .
( Applaus ) De Fractie van de Europese Volkspartij komt vandaag op voor de waarden van de vaders van de Europese eenmaking : Robert Schuman , Alcide de Gasperi , Konrad Adenauer , Winston Churchill en vele anderen .
Hun waarden zijn vandaag , in het jaar 2000 , nog altijd de onze .
Ze zijn onze maatstaf voor de beoordeling van de woorden en daden van de lidstaten en van de regeringen waarvan wij deel uitmaken .
Wij hebben vertrouwen in onze Oostenrijkse vrienden van de Europese Volkspartij .
( Applaus ) De Oostenrijkse Volkspartij heeft zich met Alois Mock en Wolfgang Schüssel - de ene was minister van Economische , de andere van Buitenlandse Zaken - meer dan enige andere partij ingespannen om Oostenrijk tot de Europese Unie te laten toetreden .
Wij herinneren ons dat in het jaar 1998 , nog niet lang geleden , iedereen hier in het Parlement het voorzitterschap van Oostenrijk positief heeft beoordeeld .
De heer Schüssel , voorzitter van de ÖVP , heeft toen blijk gegeven van veel enthousiasme en inzet .
De verkiezingen in Oostenrijk zijn nu achter de rug en ik vind dat het geen zin heeft op de kiezers te schelden .
Er is met de SPÖ onderhandeld , maar jammer genoeg heeft dat niets opgeleverd .
Dat komt doordat de syndicalisten van de SPÖ het door bondskanselier Klima beloofde economische en financiële saneringsprogramma niet wilden ondersteunen .
( Applaus van rechts , luidkeelse interrupties van links ) Dat is de waarheid , hoe hard u ook roept .
Als er een regering onder leiding van de ÖVP komt , verwachten wij dat ze de waarden en principes van de Europese Volkspartij , de achting en verdraagzaamheid jegens alle mensen , hoog houdt en het beleid van Europese eenmaking consequent voortzet , zoals de Republiek Oostenrijk dat al sedert tientallen jaren voorbeeldig doet .
Wij zullen een Oostenrijkse regering onder leiding van de ÖVP beoordelen op haar respect voor de rechtsstaat , democratie en vrijheid .
Mijnheer de voorzitter van de Commissie , wij danken u en heel de Commissie van ganser harte dat u niet pas vandaag , maar gisteren al een verstandig en evenwichtig standpunt hebt ingenomen waarin u de Verdragen van de Europese Unie verdedigt .
Wij steunen de Commissie als hoedster van de Verdragen .
Laten wij deze weg daarom samen gaan .
De Fractie van de Europese Volkspartij wil een Europa van rechtvaardigheid , vrede en tolerantie .
Wij willen in Europa niemand uitsluiten .
Wij willen de Europese volkeren samenbrengen en ervoor zorgen dat op ons continent in de 21ste eeuw vrijheid , democratie en vrede heerst .
( Levendig applaus van de PPE-DE-Fractie ) Mevrouw de Voorzitter , mijnheer de voorzitter van de Commissie , mijnheer de fungerend voorzitter van de Raad , de Fractie van de Europese Sociaal-Democraten wil zich met drie boodschappen tot de Europese publieke opinie richten .
En laat het duidelijk zijn dat wij het over alledrie grondig eens zijn .
In de eerste plaats willen wij onze volledige steun en instemming betuigen met de verklaring van het voorzitterschap van de Raad en veertien lidstaten .
Volgens ons drukt deze verklaring de gemeenschap van waarden uit die is opgebouwd door ons allen samen , en niet alleen door een afzonderlijke politieke strekking .
Hoe dan ook staan de waarden van onze gemeenschap lijnrecht tegenover die van de partij die zich sarcastisch genoeg de Oostenrijkse Vrijheidspartij noemt .
Het Europa dat wij aan het opbouwen zijn , komt voort uit bittere ervaringen die wij allen hebben doorgemaakt , en de Fractie van de Europese Sociaal-Democraten veroordeelt de beledigingen aan het adres van de Franse president , de Belgische regering en de socialisten .
Ook wij zijn burgers van Europa .
Over de Oostenrijkse socialisten wordt nu gesproken als landverraders .
Ik zal u een ding zeggen : ik ben zelf jarenlang een landverrader geweest , als we generaal Franco mogen geloven .
Ook de heer Guterres was een landverrader volgens Salazar , en ik vind dat de Fractie van de Europese Volkspartij ( Christendemocraten ) en Europese democraten dit in de verf moet zetten .
En al heeft de Commissie haar rol als hoedster van de Verdragen volgens mij naar behoren gespeeld , toch wil ik u , commissievoorzitter Prodi , eraan herinneren dat u de Commissie bij het inhuldigingsdebat een regering van Europa heeft genoemd , en van een regering mag meer ruggengraat en meer moed verwacht worden .
Dit is wat ik in deze situatie van de heer Prodi vraag .
( Applaus ) Met alle respect voor een uiterst efficiënte commissaris als de heer Fischler , gezien de tegenstrijdige verklaringen in de diverse talen over de vraag of de heer Prodi de heer Fischler al dan niet verzocht zou hebben af te treden , zou ik het erg op prijs stellen als u hierover duidelijkheid kon verschaffen aan het Parlement .
In de tweede plaats , mevrouw de Voorzitter , willen wij een duidelijke boodschap uitsturen naar het Oostenrijkse volk , een oproep aan de meerderheid van de Oostenrijkse bevolking die niet voor Haider heeft gestemd , die gestemd heeft voor de uitgesproken democratische partijen die de Europese kaart hebben getrokken .
De heer Schüssel is minister van Financiën geweest , en ook kanselier Vranitzky heeft zijn bijdrage geleverd aan de toetreding van Oostenrijk .
Zo fanatiek kunnen ze dus niet zijn .
De toetreding van Oostenrijk tot de Gemeenschap hebben we samen tot stand gebracht .
Zij is het werk van ons allemaal geweest , niet van deze of gene fractie .
Daarom , mevrouw de Voorzitter , geloof ik dat wij het recht en de plicht hebben de Oostenrijkers te vragen goed na te denken en hun keuze te heroverwegen , want deze pest die ons in Europa al eerder geteisterd heeft zal niet alleen Oostenrijk schaden , maar kan zich ook verder verspreiden , zoals de geschiedenis heeft uitgewezen .
Daarom zou ik graag van de Fractie van de Europese Volkspartij ( Christendemocraten ) en Europese democraten willen horen of zij naast haar steunbetuiging aan de heer Schüssel , - waarmee we hetzelfde zullen bereiken als Chamberlain en Daladier destijds , in 1938 , in München - , nog van plan is maatregelen te nemen ten aanzien van de Oostenrijkse Volkspartij , als die haar krankzinnige plan doorzet .
Ten derde , als wij ons niet verzetten tegen deze tegennatuurlijke alliantie , dan kan ik u vertellen dat we het voornaamste doel van de Europese Unie , de uitbreiding , als verloren kunnen beschouwen .
Als u een Tsjech , een Slowaak of een Hongaar was , wat zou u dan vinden van een buurland dat u als een ander ras beschouwt en niet wil dat u toetreedt ?
Daarom geloof ik dat dit een grote dag is , het begin van een politiek Europa .
Laten we de Raad steunen .
Wij geloven dat het ons recht en onze plicht is het Oostenrijkse volk te vragen nog eens grondig na te denken over deze volkomen waanzinnige keuze .
( Applaus van de PSE-Fractie ) Mevrouw de Voorzitter , mijn fractie is ingenomen met dit debat .
Dit is immers een beslissend moment .
Voor het eerst in de geschiedenis van het moderne Europese project dreigt een extreem-rechtse partij het te halen .
Dat is zeer onrustbarend .
De FPÖ beweert dat wij , als wij haar teksten en programma doornemen , het eens kunnen zijn met veel van wat daarin wordt gezegd .
Dat is mogelijk , maar ik zou het vandaag willen hebben over de moeilijkheden die wij , liberale democraten , in onze liberale internationale al sedert lang met de Oostenrijkse FPÖ ondervinden .
Al in 1986 hadden wij redenen om aan te nemen dat de heer Jörg Haider niet een man was wiens principes of standpunten met het fatsoen of het moderne liberalisme strookten .
In november 1991 hebben wij , na een lang intern debat in de liberale internationale en vele bezoeken aan Wenen om daar de problemen te bespreken , het lidmaatschap van de FPÖ opgeschort .
Vervolgens hebben wij de partij in juli 1993 uitgesloten .
Wij hebben de FPÖ toen uitgesloten en wijzen nog altijd af wat de heer Haider nu vertegenwoordigt .
Ik zal u zeggen wat wij in die lange periode hebben geleerd .
Velen van ons zeiden dat wij de teksten moesten lezen .
Nog veel meer van ons zeiden dat wij tussen de regels door moesten lezen en naar de context moesten kijken .
In de politiek kunnen woorden opzwepen of verzoenen .
Wij kwamen tot de conclusie dat de heer Jörg Haider de stem was van racisme en xenofobie .
Hij speelt in op angst en exploiteert kwetsbaarheid .
Daarom is dit een belangrijk debat .
Wij moeten duidelijk maken dat , als wij extremisme aanvaarden , in Europa iets ernstigs aan de gang is .
( Applaus ) Ik voeg daar meteen aan toe dat wij niets tegen het Oostenrijkse volk hebben .
Wij eerbiedigen het recht van de Oostenrijkse bevolking op een eigen democratisch proces .
Wij komen op voor de rechten en constitutionele prerogatieven van de Oostenrijkse bevolking , maar hebben hier in het Europees Parlement de plicht te herinneren aan onze fundamentele waarden in artikel 6 van het Verdrag : vrijheid , democratie en eerbiediging van de mensenrechten .
Ieder weldenkend mens in dit Parlement is ervan overtuigd dat die rechten universeel en ondeelbaar zijn en niets met huidskleur , stand of overtuiging te maken hebben .
Wij moeten die rechten bevorderen en verdedigen .
Inmiddels zeggen wij tot de Oostenrijkers dat wij niet boos op hen zijn .
Met betrekking tot het initiatief van het Portugese voorzitterschap moet ik zeggen dat wij het met de geest en politieke opzet daarvan eens zijn .
Het initiatief is misschien niet volmaakt , maar wij geloven , mijnheer de fungerend voorzitter van de Raad , dat het op idealisme berust en zijn daarom geneigd het te ondersteunen .
Zoals Commissievoorzitter Prodi verkies ik de communautaire methode en vind ik dat wij naar de artikelen 6 en 7 van het Verdrag moeten kijken .
Artikel 7 voorziet in de mogelijkheid van schorsing van rechten wegens ernstige en voortdurende schending van onze fundamentele waarden .
Als instellingen moeten wij onderzoeken hoe wij daaraan betekenis en concrete vorm kunnen geven .
Dan kunnen wij de communautaire methode toepassen om dit kankergezwel te vernietigen .
Mevrouw de Voorzitter , ik wil ook iets tegen de heer Schüssel zeggen .
De heer Schüssel heeft in de Europese politiek een eervolle staat van dienst .
Nu wil hij op de rug van een politieke tijger de regering binnenrijden .
Mijnheer Schüssel , u neemt daarmee een zware persoonlijke , nationale en Europese verantwoordelijkheid op u .
U zult de geest en de letter van de Europese Verdragen moeten naleven .
Mevrouw de Voorzitter , dit debat betreft de essentie zelf van onze democratische waarden en instellingen en doet ons beseffen dat eeuwige waakzaamheid de tol van de vrijheid is .
In Europa moeten wij , met onze ervaring van het weerzinwekkende racisme , waaronder wij in het verleden zwaar hebben geleden en dat ons duur is komen te staan , onderstrepen dat dit debat niet over de inmenging in de soevereine bevoegdheid van een land gaat .
De democratisch gekozen instellingen van de Unie moeten laten zien dat wij , Europeanen , niet zullen dulden dat de klok wordt teruggedraaid .
( Levendig applaus ) Mevrouw de Voorzitter , de huidige ontwikkelingen in Oostenrijk zijn zeer ernstig .
Voor de eerste keer bestaat er in de Europese Unie het gevaar dat er binnen de Raad van ministers en in ons midden vertegenwoordigers zullen zetelen die in woord en daad overduidelijk de waarden van de Europese Unie geweld aandoen .
Ik wil drie opmerkingen maken om de ernst van dit vraagstuk te verduidelijken .
Persoonlijk denk ik dat als extreem-rechts in de Oostenrijkse regering plaats gaat nemen , andere landen het voorbeeld van Oostenrijk zullen volgen .
Dit zou een zeer slecht politiek signaal zijn aan het adres van de wankele democratieën in de kandidaat-lidstaten .
Verder denk ik dat deze gebeurtenis de Europese Unie als zodanig schade berokkent .
Naar buiten toe verliest ons beleid ter bevordering van de democratie en de mensenrechten aan geloofwaardigheid .
Volgens sommigen mengen we ons in de interne aangelegenheden van Oostenrijk en stigmatiseren we de Oostenrijkse burgers .
We zouden ze veroordelen op grond van hun vermeende bedoelingen .
Ik vraag me af of dit zo is .
Het gaat hier immers om een politiek leider wiens uitlatingen we al jaren kennen en wiens woorden tegen alles indruisen waar wij voor staan .
We lopen dus beslist niet op de zaken vooruit , en er is geen sprake van dat we de Oostenrijkse burgers stigmatiseren als we hen vriendelijk waarschuwen voor wat hun land binnenkort te wachten staat , met alle gevolgen voor Europa van dien .
Het gevaar schuilt niet in een fundamentele verandering - ik denk dat de heer Haider daar te intelligent voor is - maar in een langzaam verval van de democratische rechten .
Ook het gevaar van culturele besmetting is voor Europa buitengewoon groot .
( Applaus ) Mevrouw de Voorzitter , hartelijk dank voor het steekhoudende en politiek intelligente betoog dat u namens het Parlement gehouden hebt .
( Applaus ) Ik wil ook het voorzitterschap van de Raad danken voor zijn krachtige , steekhoudende en bedachtzame betoog .
( Applaus ) Ik wil mij tenslotte richten tot de PPE-DE-Fractie voor wie ons betoog in eerste instantie , al dan niet gewild , bedoeld is .
Ik wil mij richten tot de heer Poettering en indirect ook tot mijn landgenoot Martens , die ooit onze collega was .
Mijnheer Poettering , ik heb gehoord dat u de ontwikkelingen in Oostenrijk gevolgd hebt .
Ik had liever gezien dat u deze ontwikkelingen vóór was geweest en met name ook dat u zich namens uw fractie had uitgesproken tegen iedere vorm van samenwerking met mensen die verbaal geweld gebruiken , zwakkeren stigmatiseren , racistische uitlatingen doen en welwillend staan ten opzichte van het nazi-regime .
( Applaus ) Mijnheer Poettering , ik wil uw democratische inslag niet ter discussie stellen , maar ik denk dat u een ernstige politieke fout maakt .
In navolging van een van mijn illustere landgenoten , Paul-Henri Spaak , wil ik u zeggen dat het nu nog niet te laat is om van koers te veranderen .
Mevrouw de Voorzitter , mijn fractie is van mening dat de Europese Unie momenteel staat voor de grootste politieke en ethische uitdaging sinds haar oprichting .
Er zijn zeker momenten in het bestaan van de Unie geweest waarop regeringen van lidstaten politici telden wier opvattingen en handelen in strijd waren met de waarden van de Unie .
Het rechts-extremisme van Haider en zijn medewerkers kenmerkt zich echter door openlijk racistisch , antisemitisch gedrag en deze mensen bepalen mede het beleid van de Unie .
Tegen wil en dank weet deze beweging zo een respectabele positie te verwerven die ze niet verdient .
Ontoelaatbare normen winnen zo in heel Europa terrein .
De plechtige uitspraken die binnen de Europese Unie over onze basiswaarden zijn gedaan , zouden zo wel eens van hun inhoud kunnen worden ontdaan .
Het gaat hier om onze Europese waarden waarvan wij terecht eisen dat ze door de kandidaat-lidstaten worden gerespecteerd .
Daarom onderschrijven wij de verklaring van het voorzitterschap van de veertien lidstaten en van de Voorzitter van het Europees Parlement .
In tegenstelling tot het kleurloze en halfslachtige standpunt van de Commissie schatten zij immers het gevaar van deze plotselinge opleving van het rechts-extremisme goed in .
Uiteraard moeten we voorkomen dat we het Oostenrijkse volk aan de schandpaal nagelen .
Onze maatregelen moeten tegen Haider gericht zijn , maar het Oostenrijkse volk mag hierdoor niet geïsoleerd raken .
We moeten ons meer dan ooit solidair verklaren met de democraten in dit land en op juiste wijze reageren op de grote demonstratie die op 12 november in Wenen werd gehouden .
Het is van belang dat we een dialoog aanknopen met de tegenstanders van Haider en nauw met hen samenwerken .
Samen met hen moeten we het Oostenrijkse volk een ander perspectief bieden .
Tenslotte dienen we ons af te vragen hoe het zover heeft kunnen komen .
Dit is in eerste instantie een vraag voor de Oostenrijkse politieke leiders .
Hij is van fundamenteel belang voor de toekomst van de democratie in dit land .
Hiermee richt ik mij met name tot de politici die hebben toegestaan dat extreem-rechts aan de macht kwam .
Iedereen moet stilstaan bij de vraag hoe een gewetenloze demagoog de onder een groot deel van de bevolking bestaande frustraties en angsten over het gevoerde beleid heeft kunnen uitbuiten .
Dit vraagstuk ligt nu ter tafel , en ik denk dat iedereen direct zijn of haar verantwoordelijkheden op zich moet nemen .
( Applaus ) Mevrouw de Voorzitter , dit debat had kunnen gaan over de noodzaak om de grondslagen van de Unie te versterken , zodat we die gezamenlijk kunnen verdedigen ; in plaats daarvan zijn we gedwongen ons gedurende deze dagen bezig te houden met vormfouten en inhoudelijke fouten .
Wij staan versteld over de onbeholpen manier waarop sommigen met hun onvoorzichtige uitspraken Haider en Oostenrijk hebben gesterkt en de Unie belachelijk hebben gemaakt : met hun anticonstitutionele maatregelen hebben zij artikel 7 van het Verdrag met voeten getreden .
Nooit eerder is er sprake geweest van een dergelijk ernstig en grof geval van inmenging in de binnenlandse aangelegenheden van een lidstaat .
Natuurlijk kunnen we niet toestaan dat de fundamentele waarden van Europa geschonden worden .
Het Italiaanse staatshoofd heeft in dat verband opgemerkt dat deze beginselen in een verdrag zijn opgenomen : hij noemde het Verdrag van Kopenhagen - ik ken dat verdrag niet en u ook niet , want het bestaat helemaal niet .
Misschien bedoelde hij het Verdrag van Amsterdam : in artikel 6 van dat Verdrag worden enkele principes opgesomd en in artikel 7 de procedures voor het vaststellen van een ernstige en aanhoudende schending door een lidstaat van de principes uit artikel 6 .
Tot op dit moment heeft Oostenrijk deze principes niet geschonden , noch ernstig noch aanhoudend .
Met deze verklaring mengt het voorzitterschap zich dus niet alleen in de binnenlandse aangelegenheden van Oostenrijk , maar discrimineert het ook , want een heel volk wordt erdoor gestraft en zijn kiesrecht wordt erdoor geschonden .
Tot nog toe is er geen politieke cohesie tot stand gebracht , niet eens voor de bestrijding van de georganiseerde misdaad of ter bescherming van de slachtoffers van genocide ; de gemeenschappelijke munt is allesbehalve stabiel en de economie is niet in staat werkgelegenheid te scheppen en armoede te bestrijden , maar wel wordt in een oogwenk en met de kracht van een beeldenstorm de geloofwaardigheid van de Unie tenietgedaan .
Sancties kunnen worden opgelegd na de schending van de Verdragen , maar niet als een democratisch gekozen partij in de regering wordt opgenomen .
Wat moeten we anders met de communistische landen , waar de communisten weer in opkomst zijn : gooien we deze landen ook uit de Unie als de communisten aan de macht komen , of wordt de kleinkinderen van Stalin alles vergeven ?
( Applaus van rechts ) De instellingen kunnen respect afdwingen en de beginselen opleggen met diplomatie , overredingskracht , cultuur en solidariteit , maar niet door dreigementen en ongrondwettelijke methoden .
Bilaterale betrekkingen bestaan tussen staten , dus de 14 hebben er niets mee te maken .
Hier worden de Europese instellingen met voeten getreden voor partijpolitieke belangen , op een manier die een partij uit een voormalige totalitaire staat niet zou misstaan , maar niet past voor democratische vertegenwoordigers .
Met Haider zijn wij het op veel punten , te veel punten , niet eens - zoals we meerdere malen hebben geschreven - waaronder zijn aanspraak op het zeer Italiaanse Alto Adige .
Maar dat wisten we al : het verontrust ons vandaag te merken dat andere vertegenwoordigers van de Unie de democratische rol ervan schijnen te hebben opgegeven .
Wij staan voor rechtszekerheid en democratie , voor de eerbiediging van de nationale soevereiniteit zolang die niet botst met de beginselen van het Verdrag of de mensenrechten .
Wij geloven in Europa , terwijl anderen schijnbaar de aanzet hebben gegeven tot het uiteenvallen van de Unie .
Dat is het gevolg van overhaaste uitbreiding , van onduidelijke rollen en taken .
Wij hebben het Europa van de zwalkende markt gecreëerd , niet het Europa van de beginselen , het recht en de politiek , en dit zijn nu de gevolgen !
We kunnen niet anders dan de Commissie oproepen vast te houden aan haar gematigde standpunt en onze waardering uitspreken voor hen die de autonomie en de soevereiniteit van het Oostenrijkse volk verdedigen , zodat dit volk vrij blijft en solidair ten opzichte van andere volkeren .
Mevrouw de Voorzitter , waarde collega ' s , het beleid dat wordt gevoerd is enorm hypocriet .
De Raad lapt het Verdrag aan zijn laars en gebruikt een methode die volledig indruist tegen artikel 6 en 7 , waarin staat aangegeven dat een lidstaat veroordeeld mag worden als er sprake is van ernstige en herhaaldelijke schendingen .
In Oostenrijk kan van dergelijke schendingen niet gesproken worden .
We weten dat er risico ' s bestaan , maar daar blijft het bij .
De Europese Unie en haar instellingen voldoen noch aan de criteria van artikel 6 en 7 , noch aan die van Kopenhagen , terwijl dit van LMOE ' s wel wordt verwacht als ze willen toetreden tot de Unie .
De huidige lidstaten zouden dus geen lid van de Unie kunnen worden .
De ernstige en herhaaldelijke schendingen waarover we spreken hebben zich wel voorgedaan in sommige andere lidstaten , waaronder Italië en Frankrijk .
Deze twee landen zijn respectievelijk nummer een en nummer drie op de lijst van veroordelingen door de Raad van Europa en het Hof van Straatsburg .
Maar ook over België valt het nodige te zeggen , waarde Belgische collega ' s .
Denk maar aan de Dutroux-affaire en de tientallen kinderen die ontvoerd , gemarteld en vermoord zijn door vooraanstaande mensen in dit land .
Het onderzoek naar deze affaires is vastgelopen .
Waarde collega ' s , we zouden met een deel van de afgevaardigden de Raad en de Commissie kunnen dwingen zich met dit vraagstuk bezig te houden .
Waarom hekelen de Oostenrijkers al 10 jaar of zelfs langer het nepotisme binnen de politieke partijen dat niet alleen Oostenrijk verrot en corrupt heeft gemaakt , maar ook landen als Italië en België , om maar niet te spreken van andere lidstaten van de Europese Unie ?
We moeten ons goed afvragen , waarde collega ' s , waarom 76 % van de Belgische , 56 % van de Franse en 53 % van de Italiaanse burgers geen enkel vertrouwen in het rechtstelsel van hun land hebben ...
( Spreker wordt door de Voorzitter onderbroken ) Mevrouw de Voorzitter , de Fractie voor een Europa van Democratieën in Diversiteit en vooral mijn eigen partij vindt dit een bijzonder belangwekkend debat .
Wij kunnen het volstrekt niet eens zijn met de opvattingen en het beleid van de heer Haider en betreuren zijn verwijzingen naar het Derde Rijk .
Wij vinden het echter ook jammer dat het Europees Parlement zich wil gaan bemoeien met de politiek van een gekozen regering van een land , meer bepaald van een lidstaat van de Europese Unie .
In mijn eigen land zijn de leden van mijn partij zeker geen racisten , maar wij kunnen moeilijk dulden dat de Europese Unie haar wil oplegt of zich met binnenlandse politiek bemoeit .
Zal de Europese Unie zich ook bemoeien met het Britse parlement als wij gekozen worden ?
Mevrouw de Voorzitter , de Oostenrijkse bevolking heeft de heer Haider tot lid van het Oostenrijkse parlement gekozen .
Als ik het goed heb , heeft hij 28 % van de stemmen behaald en komt er nu een coalitieregering .
Mevrouw de Voorzitter , ik stel voor dat het Europees Parlement wacht om te zien of de partij van de heer Haider het beleid van Oostenrijk beïnvloedt .
Pas dan kunt u zien of de mensenrechten er worden geschonden .
Uw Parlement kan dan maatregelen overwegen om dat te verhelpen .
Mevrouw de Voorzitter , pas dan kan het Parlement overwegen zich met de constitutionele situatie in een land van de Europese Unie te bemoeien .
Mevrouw de Voorzitter , als afgevaardigde van de Vrijheidspartij heb ik er begrip voor dat enkele collega ' s zich zorgen maken over de democratische ontwikkeling in Oostenrijk .
Het zal u wellicht verbazen dat ik begrip heb voor hun ongerustheid over de eerbiediging van de mensenrechten , het verantwoordelijkheidsbesef tegenover het eigen verleden en de stabiliteit van de democratie in Oostenrijk .
Oostenrijk draagt zelf de verantwoordelijkheid voor het vaak twijfelachtige beeld dat buitenlanders er - terecht of niet - van hebben .
De jarenlange weigering van onze regeringen om onze medeverantwoordelijkheid voor de gruwel van de Tweede Wereldoorlog toe te geven en de joodse slachtoffers en dwangarbeiders te vergoeden , hebben sterk aan dat negatieve beeld bijgedragen .
De FPÖ vormt met de ÖVP nu een regering op grond van de uitslag van de verkiezingen van 3 oktober 1999 , toen de oude regering werd weggestemd .
Dat is het recht van de burgers van een land en het basisprincipe van de democratie .
Toen de besprekingen tussen SPÖ en ÖVP waren mislukt , probeerden de socialisten een minderheidsregering te vormen en zochten zij steun bij de FPÖ .
Drie ministerportefeuilles werden aangeboden - u kan dat in de kranten nalezen - , aan een partij die hier fascistoïde wordt genoemd .
Toen wij dat aanbod afwezen , werd een hevige lastercampagne op gang gebracht , wat wij nog steeds niet begrijpen .
De FPÖ is in het Oostenrijkse politieke landschap een gevestigde partij .
Ze levert de gouverneur van een van de negen provincies en maakt van alle andere regeringen deel uit .
Veel Oostenrijkers vragen zich vandaag af waarom hun democratisch besluit plots wordt geïnterpreteerd als uitdrukking van een fascistoïde gezindheid en hoe het komt dat de lastercampagne pas op gang is gekomen toen de FPÖ een minderheidsregering van de SPÖ niet wilde steunen .
Wij worden hier - zonder naar ons programma te kijken - van tevoren veroordeeld , waardoor de vreselijkste periode van de Europese geschiedenis tot een politiek spektakel wordt gereduceerd .
Ik walg ervan dat sommige van onze tegenstanders de miljoenen doden in de gaskamers van de concentratiekampen voor goedkope propagandadoeleinden gebruiken .
Ik denk bijvoorbeeld aan de Italiaanse afgevaardigde Bertinotti , die gisteren op de Italiaanse televisie de heer Haider verweet dat hij de holocaust loochent .
Mijnheer Bertinotti , u moest u schamen .
Zelfs als u geen enkel politiek argument meer overheeft , geeft u dat nog niet het recht de doden voor uw goedkope propaganda te misbruiken .
Een democratisch gekozen politicus een nazi noemen maakt van u nog geen antifascist .
U beledigt daarmee integendeel de echte slachtoffers van het nationaal-socialisme en bagatelliseert de fascistische dictaturen .
U laat u leiden door uw vooroordelen , ziet af van elk politiek debat en gaat te werk op de manier die u zegt te bestrijden .
De aanval tegen de nieuwe Oostenrijkse regering , de poging om het beleid van een lidstaat te beïnvloeden is een belediging voor de Oostenrijkse bevolking .
Wij zijn daarom dankbaar voor de bijzondere houding van de Commissie .
In het nieuwe coalitieakkoord gaat het om democratische hervormingen , rechten van de oppositie , schadeloosstelling van de dwangarbeiders ...
( Spreker wordt door de Voorzitter onderbroken ) Mevrouw de Voorzitter , dames en heren , om te beginnen bestaat in Oostenrijk geen gevaar dat er opnieuw een eenpartijstelsel of een rechts totalitair systeem wordt ingevoerd .
Oostenrijk is een stabiele democratie , waar de mensenrechten en fundamentele vrijheden door de grondwet en een onafhankelijke justitie worden gegarandeerd .
Oostenrijk staat open voor de wereld , en voor vreemdelingenhaat en discriminatie is daar geen plaats .
Wat in Oostenrijk gebeurt , is een volkomen normale machtswisseling na democratische verkiezingen , waarbij het oude systeem werd weggestemd en voor de nodige economische en sociale hervormingen een stabiele parlementaire meerderheid werd gezocht en gevonden .
Er komt een werkbare meerderheid , maar ook een slagvaardige oppositie .
De Oostenrijkse Volkspartij , die ik in dit Parlement vertegenwoordig , was en is een partij die zich altijd consequent voor de integratie van mijn land in de Europese Unie heeft ingespannen en zich sterk met de waarden en het beleid van verdieping en uitbreiding van de Unie verbonden voelt .
Wij respecteren en accepteren het debat en hebben begrip voor de bezorgdheid van vele lidstaten over de weg die Oostenrijk is ingeslagen .
Wij hebben daar begrip voor , omdat wij weten dat wij vandaag omwille van onze recente geschiedenis een bijzondere politieke verantwoordelijkheid dragen .
Ons land was niet alleen het eerste slachtoffer van de dictatuur van Hitler , maar vele Oostenrijkers waren ook daders , hoewel ik elke collectieve schuld van de hand wijs .
Oostenrijk heeft , niet in de laatste plaats dankzij de ÖVP , zijn weg naar de Europese Unie gevonden .
De plaats van mijn land is niet buiten maar binnen de Europese Unie ... ... , en wel met alle rechten en plichten van dien .
Ook een nieuwe regering moet beoordeeld worden op de waarden en principes die ze in haar regeerprogramma verdedigt en niet op basis van de vooroordelen die haar politieke tegenstrevers , maar ook de internationale media verspreiden .
De inzet voor de mensenrechten , democratie en waarden van de rechtsstaat , de openhartige verduidelijking van de rol die Oostenrijk in het verleden heeft gespeeld , het doorgeven van de informatie over de grootste misdaad tegen de mensheid van de 20ste eeuw , de holocaust , zult u ook in het regeerakkoord van de toekomstige coalitieregering van ÖVP en FPÖ terugvinden .
Mijn partij staat er borg voor dat mijn land op de koers van de Europese Unie blijft en de waarden daarvan hooghoudt .
( Applaus ) Mevrouw de Voorzitter , mijnheer de voorzitter van de Raad , geachte vertegenwoordigers van de Commissie , dit is voor Oostenrijk en Europa een zwarte dag .
De leugens van de heer Sichrovsky en de paaiende woorden van mevrouw Stenzel kunnen daaraan niets veranderen .
Twee onverantwoordelijke , machtsgeile politici verkopen het imago , de politieke rol en voor een deel ook de economische belangen van Oostenrijk .
( Applaus en interrupties ) Zij ruilen dat alles voor de positie van regeringsleider en deelname aan de regering .
Dat de faam van Oostenrijk zo van goed naar slecht evolueert , nemen zij op de koop toe , net als het dreigende isolement van het land en zijn burgers .
Zoals velen die jarenlang tegen Haider en zijn politiek hebben gestreden - ook mijn collega ' s van de sociaal-democratische delegatie in het Parlement - , vind ik het verkeerd dat de internationale gemeenschap maatregelen zou nemen die niet uitdrukkelijk tegen de regering en haar vertegenwoordigers gericht zijn .
Mijn kritiek en woede - ik zeg dat openlijk - gelden uitsluitend diegenen die deze reacties uitgelokt hebben en nog altijd uitlokken , namelijk de heren Schüssel en Haider en hun partijen , ... ... en ook hun vertegenwoordigers hier in het Parlement .
Mijnheer Poettering , u bevindt zich vandaag in een even moeilijke situatie als ik , zij het om andere redenen .
U moet immers iets tegen uw zin verdedigen .
U verdedigt de heer Schüssel .
U moet echter naar de heer Schüssel van vandaag kijken , wiens uitnodiging voor de top van vertegenwoordigers van de christen-democratische partij , zo heb ik vernomen , onlangs is geannuleerd .
De heer Poeterring zegt dat Haider alleen van zijn aantrekkingskracht kan worden beroofd door hem in het politieke bestel op te nemen , en dat is een steekhoudend argument .
Ik zeg echter dat hij evenmin als andere extreem-rechtse bewegingen in ons politiek bestel en dat van Europa kan of wil worden opgenomen .
Wie op de vooroordelen tegenover buitenlanders en minderheden teert en die vooroordelen zelf ook voedt , wie bekrompenheid en onvrijheid in zijn vaandel voert , wie zich in de internationale betrekkingen onbehouwen en arrogant gedraagt en wie nog nooit ondubbelzinnig afstand heeft genomen van het nationaal-socialisme , is voornemens noch bereid te integreren !
( Applaus ) De conservatieven laden de zware historische verantwoordelijkheid op zich dat ze vrijwillig met de wolf naar bed gaan en wachten tot ze worden opgevreten .
Zo wordt de wolf - door de zelfopoffering van de ÖVP - gevoed in plaats van in toom gehouden .
Ik heb er begrip voor dat Europa en de beschaafde wereld zo weinig mogelijk met zo ' n regering te maken willen hebben .
Er is echter ook het andere Oostenrijk , het Oostenrijk van de vele duizenden demonstranten tegen de regeringsdeelname van de FPÖ , die tegen deze regering zullen blijven betogen .
Ik verzoek Europa dat Oostenrijk te steunen en te helpen .
( Applaus ) Hoe sterker Europa wordt en hoe waakzamer het zich tegenover autoritaire tendensen opstelt , hoe beter wij het rechtse extremisme bij de wortels kunnen aanpakken .
Europa is en blijft immers de beste garantie tegen vreemdelingenhaat , demagogie en een terugkeer naar de barbarij .
Steun het Oostenrijkse volk tegen deze regering !
( Applaus ) Mevrouw de Voorzitter , dit is een historisch moment , omdat het nu voor ons allen eindelijk geheel duidelijk is dat de Europese Unie geleidelijk aan een gemeenschap van waarden is geworden .
Wij merken dit nu er aan de regering van een lidstaat een partij deel gaat nemen waarvan wij weten dat ze niet al deze waarden eerbiedigt .
Ik wil ook opmerken dat de van de Raad afkomstige verklaring van de 14 lidstaten gerechtvaardigd was , omdat er in zekere zin ook sprake is van de samenstelling van de regering van de Europese Unie waardoor deze zaak ook een zaak van de Raad is .
Ze is niet alleen een binnenlandse aangelegenheid van Oostenrijk .
Als parlementsleden moeten wij vooral onderstrepen dat het begonnen werk ter versterking van de grondrechten belangrijker dan ooit is .
Het is belangrijker dan ooit dat de eerbiediging en de onschendbaarheid van de menselijke waarden alsmede de rechten van minderheden en de rechten van alle mensen die in de Europese Unie wonen , een essentieel onderdeel vormen van het rechtsstaatbeginsel van de Europese Unie .
Het Handvest van de grondrechten moet daarom ook juridisch bindend zijn en mag niet tot alleen maar een verklaring beperkt blijven .
Het is even belangrijk om de democratische krachten in Oostenrijk te steunen , niemand van ons wil Oostenrijk immers isoleren .
Wij weten dat de meeste Oostenrijkers deze waarden respecteren .
Zij hebben ook geprotesteerd , want niet alle protesten vonden buiten Oostenrijk plaats .
Waarschijnlijk zijn ook veel proteststemmers op de been gekomen die al lange tijd een verandering in de Oostenrijkse politiek hebben gewild .
Naar mijn mening moet het Parlement deze democratische krachten steunen .
Ik doe ook een beroep op de president van Oostenrijk om nog eens alle mogelijkheden te onderzoeken om een regering van democratische krachten te vormen .
Mevrouw de Voorzitter , waarde collega ' s , ik wil slechts onderstrepen dat de houding waarop de voorzitter van onze fractie , Francis Wurtz , zojuist de aandacht heeft gevestigd , van grote waarde is .
Ik waardeer de verklaringen van het voorzitterschap van de Raad en het standpunt van de 14 landen die de contacten met de Oostenrijkse regering willen afbreken als de partij van Jörg Haider daarvan deel uitmaakt .
Ons standpunt is des te belangrijker omdat wij , zoals bekend , het fundamenteel oneens zijn met het beleid van dit Europa : het economisch en sociaal beleid , het democratisch tekort , de betrokkenheid van deze landen bij de desastreuze oorlog op de Balkan .
Des te opmerkelijker is het standpunt dat wij vandaag innemen : een uitzonderlijk standpunt , want het gaat om een uitzonderlijk gevaar , dat van de wedergeboorte in Europa van een irrationele en neonazistische ideologie .
Dit is niet alleen een gevaar voor Oostenrijk , maar voor heel Europa .
Het gaat om ons allen , niet alleen om Oostenrijk .
Het is bekend dat sociale omstandigheden als werkloosheid en onzekerheid dergelijke denkbeelden kunnen aanwakkeren .
Dat geldt ook voor de culturele oorzaken : xenofobie , racisme .
Maar het onvermogen en de onwil van deze extreem-rechtse groeperingen om hun houding te bepalen tegenover het nazisme is een potentieel gevaar voor Europa .
Het alpengebied en al onze landen zijn in het geding : de voorwaarden voor een bedreiging van de democratie en de beschaving van Europa worden gecreëerd .
Het voorzitterschap heeft met zijn standpunt getoond dat het zich bewust is van deze bedreiging .
Europa laat zien dat Auschwitz niet vergeten is ; Europa laat zien dat het een ziel heeft .
Nu moet het echter consequent zijn , om te beginnen de Commissie , maar die heeft zich juist zo ondoorzichtig en onstandvastig opgesteld dat het standpunt van het voorzitterschap er des te gunstiger bij afsteekt .
De Commissie zou een voorbeeld aan het voorzitterschap moeten nemen .
Mevrouw de Voorzitter , collega ' s , alle voorafgaande sprekers hebben vandaag de soevereiniteit van het Oostenrijkse volk genoemd ; in het licht van het fundamentele democratische beginsel van de eerbiediging van de mensenrechten , de vrijheid en de soevereiniteit der volkeren , tegen alle vormen van fascisme , nazisme en communisme , oud of nieuw .
Juist deze soevereiniteit wordt het Oostenrijkse volk door dit Parlement ontzegd .
Het programma van de FPÖ bevat geen onderdelen die de beschuldigingen van schending van de in artikel 6 van de Verdragen genoemde beginselen van vrijheid , democratie en eerbiediging van de rechten van de mens , de fundamentele vrijheden en de rechtstaat rechtvaardigen .
Ik wil de collega ' s erop wijzen dat de fungerend voorzitter , die zo kritisch is tegenover Oostenrijk , onlangs de inwoners van Macao aan de soevereiniteit van de democratische Volksrepubliek China heeft overgeleverd .
Maar wie weet is het voor de versterking van de democratie in de Unie wel wenselijk Oostenrijk te isoleren , een door de Oostenrijkse burgers democratisch gekozen partij in de beklaagdenbank te zetten en een land als Turkije , met de Grijze wolven , tot de Unie toe te laten treden .
Mevrouw de Voorzitter , dames en heren , wij debatteren hier over een buitengewoon ernstige kwestie : niet meer en niet minder dan de dreigende toetreding tot een regering van een lidstaat van een partij waarvan de leer en de principes niet verenigbaar zijn met de conceptuele en morele grondslagen van de Unie zoals die zijn vastgelegd in haar oprichtingsverdragen .
Wat in het partijprogramma van de Oostenrijkse Vrijheidspartij te lezen staat onder artikel 1 van hoofdstuk 4 , is schokkend voor iedereen met enig democratisch besef .
Volgens dit artikel is de natie etnisch bepaald en is het ene volk superieur aan het andere .
Dit roept aloude schrikbeelden op uit een eeuw die we net achter ons hebben gelaten , een eeuw die sommige historici hebben bestempeld als de eeuw van de gruwelen , precies dezelfde gruwelen als de heer Haider ons tot onze verbijstering opnieuw voorhoudt .
Natuurlijk is het Oostenrijkse volk soeverein en natuurlijk moeten we het principe van niet-inmenging in de binnenlandse aangelegenheden van een lidstaat respecteren .
Maar daar ligt het probleem niet .
Het probleem is de vraag of de Unie onverschillig mag blijven tegenover een regering van een lidstaat waarin een partij van een dergelijke strekking wordt opgenomen .
Ons antwoord op deze cruciale vraag is nee .
Los van strategische of tactische overwegingen , los van mogelijke rechtvaardigingen op basis van andermans gedrag , en al helemaal los van partijbelangen of electorale conjunctuur , verklaart de Spaanse delegatie van de Fractie van de Europese Volkspartij ( Christendemocraten ) en Europese democraten , in volledige overeenstemming met de Spaanse Partido Popular , dat zij het volkomen eens is met de verklaring van het Portugese voorzitterschap van 31 januari jongstleden , zowel naar de inhoud , de toon als de reikwijdte .
( Applaus ) Konrad Adenauer heeft ooit gezegd - en hij wist waar hij het over had - dat je een tijger het best kon kalmeren door je te laten verslinden .
De geschiedenis is een bloemlezing van gebeurtenissen die vermeden hadden kunnen worden .
Daarom , mevrouw de Voorzitter , beste collega ' s , moeten de Unie en dit Parlement het eenduidige signaal aan de publieke opinie geven dat de tijger van de onverdraagzaamheid , de xenofobie en het totalitarisme moet worden afgeslagen .
Laten we geen zoveelste vergissing toevoegen aan de lange lijst van verzuim , laksheid en opportunisme die het verleden van Europa heeft gekenmerkt .
We hebben er zwaar genoeg voor moeten boeten .
( Levendig applaus ) Mevrouw de Voorzitter , waarde collega ' s , uitgangspunt voor onze Unie vormde het " dat nooit meer " , waarmee werd bedoeld : " nooit meer rassenhaat , kampen , antisemitisme , extreem nationalisme en oorlogen " .
Met het oprichten van de Unie wilde men deze verschrikkelijke geschiedenis van de twintigste eeuw voor eens en altijd achter zich laten .
De verschrikkelijke gebeurtenissen van destijds maakten in centraal Europa ieder menselijk ideaal kapot en dit vraagstuk is ook nu nog zeer actueel .
Als neofascisten ergens in Europa deel van de regering gaan uitmaken , is dit niet een zaak die alleen die soevereine lidstaat aangaat .
Onze Unie is immers geen optelsom van lidstaten die onderling afspraken maken waar ze beter van worden .
De lidstaten van deze gemeenschap delen een gezamenlijk lot en wanneer de belangrijkste waarden op het spel staan moeten alle democraten samen oplossingen zien te vinden om te voorkomen dat de fouten uit het verleden opnieuw gemaakt worden .
We moeten lessen leren uit het verleden .
Toen Adolf Hitler in de jaren ' 30 op democratische wijze gekozen werd , zij het door een minderheid , zagen velen de ernst van de zaak niet in .
In mijn land en wellicht ook elders , mijnheer Poettering , dachten sommige rechtsgeoriënteerde burgers dat ze beter af zouden zijn met Hitler dan met het Volksfront .
Ze besteedden meer aandacht aan hun onderlinge conflictjes dan aan het wezenlijke probleem .
Zo kon het drama zich voltrekken .
Wij moeten snel , krachtig en eensgezind reageren .
Mijnheer Poettering , ik had graag gezien dat u een gesprek zou aangaan met de Oostenrijkse president , die , zoals iedereen weet , enorm in verlegenheid is gebracht door deze verschrikkelijke alliantie van partijen die samen de regering gaan vormen .
We moeten dus snel en krachtig reageren .
Uiteraard biedt het Verdrag ons de mogelijkheid maatregelen tegen Oostenrijk te treffen als de regering overgaat tot daden die onacceptabel of zelfs onherstelbaar zijn .
De geschiedenis leert ons dat fascisten van geen ophouden weten .
Ze beginnen met populistische uitlatingen en toespraken die doorspekt zijn van rassenhaat , verbeteren hun imago , infiltreren de instellingen , vergiftigen deze en slaan dan toe .
Op dat moment is het te laat .
In onze Verdragen staat wat we mogen doen als het reeds te laat is .
Zover is het echter nog niet .
We moeten er nu voor zorgen dat het zover nooit zal komen en dus een politieke oplossing proberen te vinden .
Ik onderschrijf daarom de voorstellen van de Raad .
Ik betreur het gebrek aan wilskracht dat de Commissie heeft getoond .
Deze instelling zou waakzaam moeten zijn en zich in deze periode standvastig moeten opstellen .
De fascisten rekenen immers op de toegeeflijkheid van de democratie , en zijn erop uit gebruik te kunnen maken van de democratische beginselen om te zijner tijd een greep naar de macht te doen .
We moeten daarom snel reageren .
Als we de voorstellen van de Raad nu niet stellig onderschrijven , zullen de geschiedenisboeken later over ons schrijven dat we een tweede München hebben bewerkstelligd .
Voorzitter , ik verheug mij over het feit dat in Oostenrijk de wil van de grote meerderheid van het volk wordt gerespecteerd en dat met deze regeringsvorming , in mijn ogen , een zeer belangrijke overwinning van de democratie is geboekt .
Laat het zeer duidelijk zijn : een Europa dat zich ontwikkelt als een soort " big brother " die op stalinistische wijze en met stalinistische methodes waakt over de linkse political correctness van deze of gene lidstaat , voor dat soort Europa bedanken wij feestelijk .
De Europese democratie en de Oostenrijkse democratie heeft van niemand lessen te ontvangen en in het bijzonder niet van een Belgische regering waartoe door wapenhandelaren gefinancierde corruptiepartijen behoren .
Een Belgische regering die de voorzitter van een dergelijke door het gerecht veroordeelde corruptiepartij tot Europees commissaris heeft benoemd .
Wij danken vandaag het Oostenrijkse volk voor deze democratische overwinning die belangrijk is voor alle volkeren van Europa en voor iedereen die vrijheid en vrije meningsuiting hoog in het vaandel draagt .
Mevrouw de Voorzitter , dit debat werd geopend door de heer Da Costa , die alleen maar heeft bevestigd dat het EU-voorzitterschap de vorming van de regering van een van de lidstaten probeert te beïnvloeden .
Dit debat en de situatie naar aanleiding waarvan het plaatsvindt , bevestigen dat Raad , Commissie en Parlement door de socialisten worden gedomineerd .
Mijn delegatie van 37 conservatieve en unionistische afgevaardigden van het Verenigd Koninkrijk is het volstrekt niet eens met de onderliggende filosofie , het programma of het discours van de Oostenrijkse Vrijheidspartij .
Wij delen de algemene verbijstering over de houding van die partij tegenover het verleden , in het bijzonder de Tweede Wereldoorlog , maar ook over haar politieke houding ten aanzien van uitbreiding , immigratie , ras en tegenover de Europese Unie zelf .
Wij zijn echter ook verbijsterd over de inschikkelijkheid van links tegenover de tirannie , de terreur en de excessen van de voormalige Sovjet-Unie .
Het wordt hoog tijd dat de Partij van de Europese Sociaal-Democraten hun broederbanden met de Chinese communistische partij verbreekt .
Deze zelfde EU-regeringen hebben nooit iets gezegd toen in Frankrijk , Italië en in Duitse deelstaten regeringen met communisten werden gevormd en zelfs niet toen de Britse regering bereid was een regering te steunen waarvan vandaag in Noord-Ierland terroristen deel uitmaken .
Mevrouw de Voorzitter , dat is de hypocrisie van links .
Wij veroordelen die hypocrisie en het feit dat met twee maten wordt gemeten , in het bijzonder door de Britse regering en de vele andere socialistische EU-regeringsleiders , maar ook door de Verenigde Staten .
Wij moeten aanvaarden dat de democratie soms onaangename resultaten oplevert .
Wij moeten iets ondernemen tegen de onderliggende oorzaken en het verkiezingsproces zelf onderzoeken .
Dat is onze opdracht .
Wij mogen geen politiek standpunt innemen .
Mevrouw de Voorzitter , vertegenwoordiger van de Raad , mijnheer de commissaris , een week geleden werd het grote internationale holocaust-congres in Stockholm afgesloten .
Dit congres had tot doel te zorgen dat de geschiedenis niet in de vergetelheid raakt en dat het het kwaad in de hedendaagse samenleving in de vorm van vreemdelingenhaat en neonazisme wordt bestreden .
Het zou een belediging zijn voor de gedachte achter dit congres en de hele internationale gemeenschap om nu een partij , die flirt met het nazisme en die vreemdelingenhaat propageert , tot de Europese instellingen toe te laten .
Verder wil ik zeggen dat we ook consequent moeten zijn tegenover onszelf en onze normen en waarden .
We eisen van de kandidaat-landen en de verdragslanden van de Overeenkomst van Lomé dat ze de mensenrechten naleven en tolerant zijn tegenover hun medemens .
Dit moeten we eveneens van onszelf eisen .
Daarom verzetten we ons tegen de huidige toestanden in Oostenrijk .
We kunnen niet verdergaan en doen alsof er niets gebeurd is .
De Unie staat op het punt verdeeld te worden .
De Unie is niet alleen een economische gemeenschap , ze heeft ook gemeenschappelijke waarden en normen , die we serieus nemen .
Er is iets gebeurd : de Unie is bezig een ruggengraat en een ziel te krijgen .
Mevrouw de Voorzitter , zoals iedereen al aangaf is het vandaag een belangrijke dag .
Vandaag wordt immers het eerste debat gevoerd over de Europese politieke realiteit , en dat is geen toeval .
Het gaat nu mijns inziens niet over Europa , onze instellingen , Oostenrijk of de partij van de heer Haider zelf , maar om de bestaansredenen van de Unie , dat wil zeggen de reden waarom wij vandaag hier in deze vergaderzaal zitten .
Deze vergaderzaal is niet gebouwd om te onderhandelen of geld te verdienen .
Het gaat hier en binnen de overige Europese instellingen om morele waarden en gezond verstand .
We hebben in de 20ste eeuw ervaren dat democratieën bedreigd kunnen worden en dat de morele waarden en het gezond verstand waarover ik zojuist sprak door een dodelijk virus getroffen kunnen worden .
Dit dodelijk virus is het extreem nationalisme , het populisme en de gedachte dat het eigen ras superieur is .
We hoeven hiervoor alleen maar het programma van de heer Haider of de FPÖ te lezen , waarvan ieder hoofdstuk doorspekt is met deze elementen .
Ik wil u in deze context in navolging van mijn vriend Vidal-Quadras de volgende zin voorlezen : " het vaderland kenmerkt zich in lokaal , etnisch en cultureel opzicht door zijn plaats , zijn cultuur en zijn ras " .
Uiteraard kunnen we dit soort uitlatingen niet accepteren .
Europa en , als ik zo vrij mag zijn naar mijn fractiegenoten te verwijzen , de christen-democratie en de geschiedenis van de christen-democratie hebben alleen betekenis als zij duidelijk te kennen geven dat de beweringen in dit programma volledig tegen hun eigen waarden indruisen en als ze weigeren dit soort ideologie en organisatie te accepteren , ongeacht de prachtige excuses die altijd worden aangevoerd als de geschiedenis zich herhaalt .
Daarom denk ik dat het Europees Parlement , dat in woord en daad een grotere vrijheid geniet dan de Raad of de Commissie , de lidstaten en Europese instellingen moet steunen die " nee " durven zeggen .
Ons Parlement moet uitdrukkelijk en zonder omhaal duidelijk maken dat het de gebeurtenissen in Oostenrijk veroordeelt .
Mevrouw de Voorzitter , u heeft zojuist in naam van ons allen een verklaring afgelegd die dit Parlement tot eer strekt .
Het Europees Parlement zou eens moeten stilstaan bij de verklaring van een belangrijke Franse christen-democraat ten tijde van het Verdrag van München .
Hij zei dat het beste moment om " nee " te zeggen , het eerste moment is dat zich daarvoor aandient .
( Applaus ) Voorzitter , wij maken ons zorgen , wij , dat zijn de Belgische christen-democraten en gelukkig ook nog heel veel andere collega ' s met ons .
De coalitie die in een van de lidstaten in de maak is , is vast en zeker een Oostenrijkse aangelegenheid , maar zij heeft onbetwistbaar ook een Europese dimensie .
Want wat bindt ons in Europa .
In de eerste plaats toch de waarden en de beginselen van vrijheid , democratie en respect voor de rechten van de mens .
De voorzitter van de Oostenrijkse Vrijheidspartij , Haider , heeft meermaals uiting gegeven van de miskenning van deze waarden .
Hij miskent ook de elementaire vormen van diplomatieke beleefdheid .
Hij is een gevaarlijk man .
De christen-democratische partijen in mijn land hebben voor zichzelf al lang de keuze gemaakt en zij blijven daar ook bij , wel te luisteren naar het protest van de kiezers van extreem-rechts , maar nooit met leiders van extreem-rechts te onderhandelen .
Waarden moeten voorrang krijgen op macht .
Wij betreuren dan ook wat in Oostenrijk gebeurt .
Meer nog , wij zijn erdoor door elkaar geschud .
Wij zijn zwaar ontgoocheld .
Wij vragen de ÖVP in laatste instantie toch nog andere oplossingen te onderzoeken .
Wij blijven hameren op artikel 6 van het Verdrag .
Wij blijven vechten tegen de banalisering van extreem-rechts .
Als de coalitie dan toch doorgaat dan doen wij een appèl op onze collega ' s van de ÖVP om in programma ' s , zowel in woorden als in daden garant te staan voor het respect van de principes en van de waarden die de fundamenten uitmaken van de Europese integratie .
Voorzitter , dames en heren collega ' s , Oostenrijk wacht een zware verantwoordelijkheid .
Mevrouw de Voorzitter , dames en heren , het is duidelijk dat wij het er in het Parlement grotendeels over eens zijn dat wij de heer Haider en zijn politiek moeten afwijzen , maar het is ook duidelijk dat wij het niet eens zijn over de vraag hoe wij zijn politiek het best kunnen bestrijden .
Hebt u zich al eens afgevraagd welk effect dit debat en de verklaring van de voorzitter van de Raad van vorig weekend in Oostenrijk zelf hebben ?
Hebt u zich al eens de vraag gesteld of wij niet medeverantwoordelijk zijn voor de verdere ontwikkeling van de politieke toestand in Oostenrijk , als wij ons daarover hier uitspreken ?
Hebt u zich al eens afgevraagd wat er zou gebeuren als de wens van een van onze vrouwelijke collega ' s in vervulling gaat en er in Oostenrijk binnen enkele dagen opnieuw verkiezingen worden gehouden ?
Alle waarnemers zijn het erover eens dat de positie van de heer Haider nog sterker zou worden .
Wie wenst dat ?
Moeten wij niet nadenken over de vraag hoe wij de politiek van de heer Haider moeten bestrijden ?
Europa is een rechtsgemeenschap .
Democratie , respect voor de mensenrechten en de rechtstaat zijn grondbeginselen die wij moeten verdedigen .
Democratie betekent dat wij verkiezingsresultaten wel mogen afkeuren , maar dat wij ons daar toch bij neer moeten leggen .
Wij moeten de verkiezingsuitslag respecteren , en daarom moeten wij ons neerleggen bij de keuze die de Oostenrijkers om Oostenrijkse politieke redenen hebben gemaakt .
De regels van de rechtsstaat verbieden het voorzitterschap van de Raad zich te uiten zoals het heeft gedaan , op een manier die niet met het Verdrag strookt .
Het is politiek niet verstandig de ÖVP te isoleren .
De ÖVP moet als een democratische Europese partij , die de regels van de rechtsstaat in acht neemt , worden ondersteund .
Oostenrijk moet lid van de Europese Gemeenschap blijven , en daarom moeten wij de collega ' s van de ÖVP in deze moeilijke situatie steunen .
Wij mogen hen niet isoleren .
( Applaus ) Mevrouw de Voorzitter , in mijn geboortestreek luidt het gezegde : ' Voor een Welshman drie keer ' .
Zoals u kunt nagaan , heb ik drie keer de wens uitgedrukt kort te antwoorden op wat hier tijdens dit voortreffelijke en op een aantal ogenblikken ook meeslepende debat werd gezegd .
In de eerste plaats wil ik namens de heer Prodi en de andere leden van de Commissie uiting geven aan mijn erkentelijkheid voor het feit dat verschillende afgevaardigden hun begrip en steun hebben uitgesproken voor het standpunt dat de Commissie gisteren in haar verklaring heeft ingenomen .
Ik moet vervolgens ook reageren op het feit dat tijdens het debat kritiek werd geleverd op - ik gebruik dezelfde woorden - de dubbelzinnigheid , inschikkelijkheid en zwakheid van het standpunt van de Commissie .
Ik moet het Parlement zeggen dat het standpunt en de maatregelen van de Commissie beslist niet door dubbelzinnigheid , zwakheid of inschikkelijkheid gekenmerkt zijn .
Gisterochtend hebben wij in onze verklaring , zoals het Parlement ook vanmiddag , uitdrukkelijk gezegd dat wij delen in de bezorgdheid die veertien lidstaten maandag in hun verklaring tot uiting hebben gebracht .
In de tweede plaats hebben wij uitdrukkelijk gezegd dat wij in nauwe samenwerking met alle lidstaten zullen zien hoe de situatie zich in Oostenrijk ontwikkelt .
In de derde plaats hebben wij uitdrukkelijk gezegd dat wij de waarden en bepalingen van artikel 6 van het Verdrag objectief zullen verdedigen , dat wij de rol zullen spelen die artikel 7 van het Verdrag ons opdraagt en ervoor zullen zorgen dat de waarden van vrijheid , democratie en fundamentele rechten in acht worden genomen .
Van inschikkelijkheid , zwakheid of dubbelzinnigheid is dus volstrekt geen sprake .
Als ik zeg dat dit het standpunt van de Commissie is , dan bedoel ik daarmee ook mijn goede collega Franz Fischler , die zelf Oostenrijker is .
Ook hij heeft , als beëdigd lid van de Europese Commissie , eens temeer blijk gegeven van integriteit en onafhankelijkheid door onze verklaring van gisterochtend te onderschrijven .
Wie Franz Fischler op het matje wil roepen omdat hij de Oostenrijkse nationaliteit heeft , moet dus nagaan wat hij wil bereiken in dit debat , dat uiteraard wordt overschaduwd door verwijzingen naar xenofobie en nog dodelijker kwalen in de wereld .
Ik zeg dat uit vriendschap en waardering voor mijn goede vriend en collega Franz Fischler .
Mevrouw de Voorzitter , ook het Portugese voorzitterschap heeft begrip voor ons standpunt .
Dat bleek overduidelijk uit de woorden van de heer Da Costa , die verklaarde dat Portugal en de andere lidstaten ervoor willen zorgen dat de goede werking van de Gemeenschap door de huidige situatie niet wordt verstoord .
Dat is beslist in het belang van iedereen .
Om de naleving van het Verdrag te garanderen en de goede werking van de Gemeenschap veilig te stellen , doen wij wat wij gisteren in onze verklaring hebben gezegd .
Mevrouw de Voorzitter , wij doen dat volstrekt objectief .
Dat is onze plicht , maar ook een kwestie van overtuiging .
Tenslotte wijs ik erop dat wij begrip hebben voor de context waarin dit uiterst belanghebbende debat plaatsvindt .
Verschillende afgevaardigden zijn , zoals ikzelf , al jarenlang vertrouwd met de aanstootgevende uitlatingen van de heer Haider , de vele xenofobe elementen in zijn politieke opvattingen en zijn strategie die erin bestaat agressieve verklaringen af te leggen en zich daarvoor , soms al een dag later , te verontschuldigen .
Wij weten dat allemaal en herinneren ook aan zijn soms kort en selectief geheugen als het om het nazisme gaat .
Als wij daaraan denken , zijn ook ikzelf en mijn collega ' s , zoals vele afgevaardigden in alle fracties van het Europees Parlement , instinctief op onze hoede .
De Commissie moet echter handelen op basis van waarden en van het recht , en niet alleen op basis van instinct .
Zo zijn we tot de conclusie gekomen die wij gisteren hebben toegelicht .
Daarom willen wij die waarden en het recht blijven verdedigen .
Wij doen dat zonder zwakheid , inschikkelijkheid of dubbelzinnigheid , maar wel in dienst van de gehele Unie , elke lidstaat van de Unie en alle volkeren .
Wij zullen dat met kracht , consequent en , zoals de heer Cox in dit debat verklaarde , uiteraard met grote waakzaamheid doen .
Mevrouw de Voorzitter , de heer Da Costa heeft achteraan in de zaal naar deze opmerkingen geluisterd .
Kan de heer Kinnock bevestigen dat de Commissie het eens is met het standpunt dat de heer Da Costa vandaag en in de recente verklaring van het voorzitterschap namens de regeringsleiders uitdrukkelijk heeft ingenomen ?
Is de Commissie het met de Raad eens ?
Mevrouw de Voorzitter , de Commissie heeft gisterochtend verklaard dat ze kennis had genomen van de standpunten in de gezamenlijke verklaring van veertien lidstaten en dat ze deelde in de bezorgdheid waardoor die verklaring was ingegeven .
Het is dus duidelijk dat de Commissie sedert gisterochtend , zodra ze de kwestie kon bespreken , een standpunt heeft ingenomen dat met dat van veertien van de lidstaten strookt .
Hartelijk dank , commissaris Kinnock .
Ik denk dat we zojuist een groot politiek debat hebben gevoerd .
Gezien de situatie had een dergelijk debat ook niet mogen uitblijven .
Hartelijk dank , waarde collega ' s .
Het debat over actuele , dringende en bijzonder belangrijke kwesties is gesloten is gesloten .
De stemming vindt morgen om 11.00 uur plaats .
 
Bezwaren tegen het voorzorgsprincipe Aan de orde is de mededeling van de Commissie over de bezwaren tegen het voorzorgsprincipe .
Mevrouw de Voorzitter , in de eerste plaats merk ik op dat ik deze mededeling over de toepassing van het voorzorgsprincipe met veel genoegen aan u voorstel .
De tekst ervan heb ik samen met de heren Byrne en Liikanen geschreven .
Het voorzorgsprincipe is geen nieuw concept .
De Gemeenschap hanteert het nu al sedert enige tijd op een aantal beleidsterreinen , zoals milieu en gezondheid van mensen , dieren en planten .
Het wordt sedert Maastricht uitdrukkelijk vermeld in de milieubepalingen in het EG-Verdrag .
Het komt ook voor in een reeks internationale teksten , onder meer in de Verklaring van Rio en het recentere Protocol over bioveiligheid .
De betekenis van het voorzorgsprincipe is duidelijk .
Het houdt in dat op een bepaald beleidsterrein maatregelen worden genomen als de wetenschap geen uitsluitsel geeft , maar als er goede redenen zijn om aan te nemen dat de risico ' s groot genoeg zijn om actie te ondernemen .
De toepassing van het voorzorgsprincipe heeft de jongste jaren almaar meer aandacht gekregen .
Onder meer de BSE- en dioxinecrisis hebben het publieke debat gestimuleerd over de vraag in welke omstandigheden de toepassing van het voorzorgsprincipe gerechtvaardigd en noodzakelijk is .
Wegens de toenemende belangstelling voor de kwestie heeft de Commissie het nuttig geacht een mededeling te doen om haar standpunt ten aanzien van de toepassing van het voorzorgsprincipe uiteen te zetten .
Met deze mededeling streeft de Commissie twee doelstellingen na .
In de eerste plaats wil ze op duidelijke en samenhangende wijze uitleggen hoe ze het voorzorgsprincipe in haar risicobeheer toepast en in de toekomst wil toepassen .
In de tweede plaats wil ze richtsnoeren formuleren voor de toepassing van het voorzorgsprincipe op basis van weloverwogen en samenhangende beginselen .
Wij hopen ook dat de mededeling zal bijdragen aan een beter begrip van de wijze waarop risico ' s moeten worden beheerd en dat ze de vrees zal wegnemen dat het voorzorgsprincipe op willekeurige wijze of als een verkapte vorm van handelsprotectionisme kan worden gebruikt .
Uitgangspunt van de Commissie bij de toepassing van het voorzorgsprincipe is dat ze voor een hoge graad van bescherming moet zorgen op het gebied van milieu en gezondheid van mensen , dieren en planten .
Naar die doelstelling kan uiteraard niet worden verwezen om onredelijke of willekeurige maatregelen te rechtvaardigen .
Dit betekent wel dat maatregelen kunnen worden genomen wanneer de wetenschap geen uitsluitsel geeft .
Hoewel het voorzorgsprincipe , in tegenstelling tot wat sommigen beweren , geen politisering van de wetenschap inhoudt , brengt het ons toch op het kruispunt van wetenschap en politiek .
De beslissing om het voorzorgsprincipe toe te passen hangt grotendeels af van de gewenste graad van bescherming en het risico dat de beleidsvormers bereid zijn voor de samenleving te accepteren .
Die beslissing is daarom bij uitstek politiek .
De maatregelen die vervolgens worden genomen , moeten evenwel stroken met de algemene principes van het risicobeheer en de richtsnoeren voor de toepassing van het voorzorgsprincipe en vormen daarom het belangrijkste element van het document .
De genomen maatregelen moeten evenredig zijn met het gekozen beschermingsniveau .
Wij gebruiken geen sloophamer om een noot te kraken .
Bij de toepassing van de maatregelen mag geen discriminatie ontstaan .
Dat betekent dat de maatregelen niet mogen verschillen op basis van geografische herkomst .
Ze moeten ook consistent zijn met vroeger genomen soortgelijke maatregelen .
Als een bepaald product goedgekeurd is , moeten ook soortgelijke producten worden goedgekeurd .
De maatregelen moeten steunen op een beoordeling van baten en kosten als wij actie ondernemen , maar ook als wij dat niet doen .
Dat betekent dat de maatregelen kostenefficiënt moeten zijn en in het licht van nieuwe wetenschappelijke gegevens kunnen worden herzien .
Bovendien moet het duidelijk zijn wie verantwoordelijk is voor de voorlegging van de nodige wetenschappelijke gegevens voor een algemener risicobeoordeling , met andere woorden van de bewijslast .
Al die elementen moeten cumulatief worden toegepast .
Belangrijk is ook dat ter toepassing van het voorzorgsprincipe vele verschillende maatregelen kunnen worden genomen .
Ik denk onder meer aan onderzoeksprogramma ' s , campagnes om de bevolking te informeren en aanbevelingen .
De toepassing van het voorzorgsprincipe houdt dus niet noodzakelijk een verbod in .
Met deze mededeling is zeker niet het laatste woord over deze kwestie gezegd .
Het is echter de eerste keer dat de Commissie het principe en de concrete toepassing daarvan op een gestructureerde wijze uiteenzet .
Door wat uitvoeriger in te gaan op de vraag hoe de Commissie het voorzorgsprincipe toepast en in de toekomst wil toepassen , hopen wij de situatie op het niveau van de Gemeenschap te kunnen verduidelijken en aan het debat op Europees en internationaal niveau te kunnen bijdragen .
Mijnheer de Voorzitter , mevrouw de commissaris , ik dank u voor uw verklaring .
Ik heb drie korte vragen .
Wij hebben zeer lang op een standpunt van de Commissie over het voorzorgsprincipe moeten wachten .
In het verleden was het niet duidelijk of de Commissie met één stem sprak .
Mijn eerste vraag luidt of u hier ook de mening van de commissarissen voor industrie , buitenlandse handel , concurrentie en interne markt hebt vertolkt ?
U zult dat natuurlijk bevestigen , maar kennen die heren ook de consequenties ?
Mevrouw Wallström , mijn volgende vraag luidt wanneer u dit principe in de wetgeving zult toepassen , bijvoorbeeld op het gebied van chemische stoffen ?
Tenslotte wil ik nog weten of wij zullen weten wanneer het voorzorgsprincipe in de wetgeving wordt toegepast .
Zal in elk voorstel uitdrukkelijk worden vermeld dat is onderzocht of het voorzorgsprincipe moet worden toegepast en wat het resultaat van dat onderzoek is ?
Mevrouw Roth-Behrendt , ik dank u voor deze vraag .
Uiteraard staat de gehele Commissie achter wat ik heb gezegd .
Dit is een mededeling van de gehele Commissie .
De heer Byrne , de heer Liikanen en ikzelf hebben ze geschreven , maar de Commissie heeft ze vandaag eenparig goedgekeurd .
De andere leden van de Commissie onderschrijven deze tekst en over de inhoud ervan vond overleg tussen alle Commissiediensten plaats .
Over dit document is dus grondig nagedacht .
Ik ben er dan ook van overtuigd dat alle Commissieleden kunnen zeggen welke richtsnoeren en principes in het document zijn opgenomen .
Wij passen de nieuwe werkwijze inderdaad ook al toe in andere moeilijke dossiers zoals dat van de nieuwe strategie inzake chemische stoffen .
Ik ben ervan overtuigd dat wij uitdrukkelijk zullen zeggen dat wij het voorzorgsprincipe toepassen .
Onlangs nog werd het voorzorgsprincipe toegepast toen ftalaten in speelgoed van zacht pvc werden verboden .
Wij passen het ook op een aantal milieuterreinen toe .
Het principe wordt vooral toegepast op het gebied van het milieu , maar natuurlijk ook op dat van de menselijke gezondheid .
Wij zullen dus duidelijk proberen te zeggen hoe en wanneer het wordt toegepast .
Voorzitter , mevrouw de commissaris , over de relatie tussen wetenschap enerzijds en het inroepen van het voorzorgsbeginsel anderzijds stelt de mededeling dat het inroepen van dat voorzorgsbeginsel steeds een politieke beslissing vereist wanneer er een gebrek is aan wetenschappelijke bewijsvoering .
Daardoor speelt men natuurlijk heel wat macht in handen van de wetenschap .
Wij kunnen ons de vraag stellen , welke soort wetenschapper zal die documentatie leveren en wat verdedigen zij ?
In de mededeling staat ook dat als er een voldoende erkende minderheid bestaat van wetenschappers , dat dit voldoende is om het voorzorgsbeginsel in te roepen .
Ik zou willen vragen , wat is dan de definitie van een erkende minderheid ?
Hoe omschrijft u dat ?
Hoe komt u tot een erkende minderheid ?
Als het gaat om een politieke beslissing zou ik ook willen vragen : wie neemt die politieke beslissing ?
Is dat de Commissie ?
Is dat de Raad ?
In welke mate zal het Europees Parlement daar een rol in kunnen spelen ?
Wat is de rol van de wetenschappelijke comités ?
Wat is ook straks de rol van de voedselautoriteiten die u zal gaan oprichten ?
Tenslotte , zal die hele besluitvorming op een transparante , op een openbare wijze gebeuren ?
Dat zijn mijn drie vragen .
Mijnheer de Voorzitter , dat is inderdaad juist .
Er waren vele moeilijke kwesties en alles was niet altijd duidelijk , maar toch zal ik een aantal vragen proberen te beantwoorden .
Wie neemt de beslissing ?
Dat hangt af van wie de wetgever is .
Dit is een aspect van het risicobeheer .
De wetgever moet bijvoorbeeld rekening houden met de bezorgdheid van de bevolking over een bepaalde kwestie en moet op basis van de bekende wetenschappelijke gegevens op een bepaald ogenblik een beslissing nemen .
Er is echter geen grote meerderheid van de wetenschappers nodig om het voorzorgsprincipe te kunnen toepassen .
Het kan ook worden toegepast op basis van door een minderheid verstrekte gegevens of als de wetenschap geen uitsluitsel geeft .
Het gaat hier uiteraard om het evenwicht tussen , enerzijds , het voorzorgsprincipe als politiek instrument en , anderzijds , de wetenschap .
Het is niet altijd gemakkelijk te beschrijven hoe het proces verloopt , maar aan de wetenschappelijke basis wordt niet getornd .
Wij schakelen experts in om zoveel mogelijk wetenschappelijke informatie en feiten te verzamelen voordat wij een beslissing nemen .
Dat moet in de toekomst zo blijven .
U moet dit als een instrument van risicobeheer beschouwen .
Wij moeten bijvoorbeeld beslissen of wij mensen in gevaar willen brengen of het milieu willen beschermen .
Daarbij moeten wij naar de beschikbare wetenschappelijke gegevens kijken .
Wij moeten dat allemaal beoordelen en de wetenschappelijke gegevens evalueren .
Vervolgens moeten wij beslissen of wij al dan niet een maatregel nemen .
Ik kan niet alle vragen van de heer Staes beantwoorden , maar dit alles verandert niets aan de wijze waarop wij nu wetenschappers of experts inschakelen .
Mijnheer de Voorzitter , ik heb een vraag over een concreet en actueel onderwerp waarop het voorzorgsbeginsel zou kunnen worden toegepast .
Het betreft broomhoudende brandvertragingsmiddelen .
De concentraties van deze nu ontdekte stoffen in de mens en het milieu worden steeds hoger .
Volgens velen vormen ze een groot risico , terwijl anderen de omvang van het risico betwijfelen .
Onlangs riepen Zweden en Denemarken in de Raad van ministers de Commissie op om het initiatief te nemen tot een verbod op broomhoudende brandvertragingsmiddelen .
Ik zou willen weten of u bezig bent met een dergelijk verbod .
Zou het niet buitengewoon goed binnen uw visie op het voorzorgsbeginsel passen om een dergelijk initiatief te nemen ?
Mijnheer Sjöstedt , hartelijk dank voor uw vraag .
De kwestie van de broomhoudende brandvertragingsmiddelen is belangrijk .
Ze werd onlangs in de Milieuraad naar voren gebracht door een aantal ministers die willen dat de Commissie de beschikbare gegevens bekijkt en nagaat wat er eventueel gedaan moet worden .
We hebben ons inmiddels over de kwestie gebogen en we zijn aan het bekijken hoeveel we momenteel weten en wat de mogelijkheden zijn .
Ik wil echter benadrukken dat het toepassen van het voorzorgsbeginsel niet hetzelfde is als het instellen van een verbod , een totaalverbod .
Er kunnen verschillende maatregelen genomen worden .
Daarom mag het niet onmiddellijk geïnterpreteerd worden als een verbod .
Er zou zo langzamerhand een verbod op broomhoudende brandvertragingsmiddelen kunnen komen , maar ik wil onderstrepen dat bij het voorzorgsbeginsel het hele spectrum van politieke inspanningen en maatregelen gebruikt kan worden .
Deze kwestie is uiterst actueel .
De Commissie zal haar werk doen en de kwestie grondig bekijken voordat we terugkomen met een oordeel over de stappen die ondernomen moeten worden .
Mijnheer de Voorzitter , mevrouw Wallström zei dat het voorzorgsprincipe niet als verkapte handelsbelemmering mag worden gebruikt .
Wordt die visie ook aan de overzijde van de Atlantische Oceaan gedeeld ?
Ik verwacht vooral problemen met hormonenvlees en genetisch gemodificeerde gewassen .
Zullen de Amerikanen terzake hetzelfde standpunt innemen als wij ?
Mijnheer de Voorzitter , ik ben blij dat ik mee kan delen dat we in Montreal een protocol inzake bioveiligheid hebben ondertekend .
Een internationaal forum is erin geslaagd om het eens te worden over de definitie van het voorzorgsbeginsel .
De totstandbrenging van dit protocol is naar mijn mening een doorbraak .
Ik denk dat het een trend heeft gezet voor toekomstige discussies over het voorzorgsbeginsel .
We kunnen het gebruiken als een voorbeeld van hoe het voorzorgsbeginsel geïnterpreteerd moet worden .
Bovendien is het geaccepteerd als een belangrijk en doeltreffend instrument .
Mijnheer de Voorzitter , ik heb twee vragen en ik zal proberen het zeer kort te houden .
De eerste vraag betreft de uitvoering van het voorzorgsbeginsel .
Ik heb begrepen dat er onduidelijkheid bestaat over de interpretatie ervan .
Moet er eerst een risicobeoordeling gemaakt worden inclusief een kosten-batenanalyse ?
In dat geval maak ik me zorgen .
Het kan toch niet de bedoeling zijn dat het instrument van een kosten-batenanalyse bepalend is voor het al dan niet inroepen van het voorzorgsbeginsel ?
Het voorzorgsbeginsel moet op de eerste plaats komen .
Mijn tweede vraag betreft de bewijslast .
Ik kan me nog herinneren dat Margot Wallström in de parlementscommissie als commissaris werd geïntroduceerd .
Ze was toen voorstander van een omgekeerde bewijslast .
Dat wil zeggen dat de producent moet aantonen of zijn product schadelijk is of niet .
Ik wil weten of dat ook geldt voor het document dat de Commissie nu heeft gepresenteerd .
Hartelijke dank , Inger Schörling .
Dit zijn twee belangrijke vragen .
Ik ben blij dat ik de gelegenheid krijg om duidelijkheid te geven .
Nee , men moet niet beginnen met een kosten-batenanalyse .
Deze moet gebaseerd worden op een beoordeling van onze kennis van zaken , wat de wetenschap ons kan vertellen en hoe we het moeten zien in verhouding tot de risico ' s voor het milieu en de gezondheid van mensen en dieren .
Als besloten is om een bepaalde maatregel te treffen , moet deze daarentegen rendabel zijn , zodat er geen inefficiënte maatregelen genomen worden .
Een kosten-batenanalyse is dus niet het uitgangspunt .
De tweede vraag betreft de omgekeerde bewijslast .
Dat moeten we in sommige gevallen inderdaad toepassen .
Zoals ik al zei , is de chemicaliënstrategie een goed voorbeeld van een gebied waarop dit moet gebeuren .
Maar dan praat je over één bepaald gebied , terwijl deze mededeling over het voorzorgsbeginsel alle verschillende , specifieke , politieke gebieden betreft .
Daarom wordt in deze context niet de omgekeerde bewijslast of de vormgeving ervan besproken , maar juist het politieke besluitvormingsproces en dat wat eraan ten grondslag ligt .
Het is echter volkomen waar dat er bijvoorbeeld voor chemicaliën een omgekeerde bewijslast moet komen . - ( IT ) Mijnheer de Voorzitter , om goed te kunnen functioneren moet het voorzorgsprincipe volgens mij tamelijk radicaal zijn , anders raken we verstrikt in een doolhof van interpretaties .
Ik zal u een voorbeeld geven : er wordt aangetoond dat een bepaald verdelgingsmiddel tot gevolg heeft dat kinderen blind geboren worden ; het is dus teratogeen .
Het gaat hier om een verdelgingsmiddel , een schimmelbestrijdingsmiddel .
De teratogene werking van dit middel is maar door één laboratorium in Engeland aangetoond , misschien omdat dit laboratorium als enige proeven heeft uitgevoerd .
Volgens mij moet het voorzorgsprincipe bij een dergelijke bedreiging van de volksgezondheid garanderen dat het product onmiddellijk uit de handel wordt genomen , zoals in Nieuw-Zeeland is gebeurd .
Mijn vraag is dus : wanneer de volksgezondheid in het geding is of de mogelijkheid van ernstige gevolgen voor de volksgezondheid niet uitgesloten is , is het dan nodig om een kosten-batenanalyse te maken ?
De ' kosten ' van een blind kind zijn naar mijn mening te hoog - iets dergelijks kan door geen enkel voordeel worden gecompenseerd .
Kortom , ik zou graag weten of in een dergelijk geval het voorzorgsprincipe zoals u dat opvat , mevrouw de commissaris , betekent dat het betreffende product hoe dan ook uit de handel wordt genomen , zolang het tegendeel niet is bewezen door andere laboratoria .
Mijnheer de Voorzitter , ik wil dolgraag dat we het voorzorgsbeginsel zo kunnen toepassen dat het als radicaal wordt ervaren voor de bescherming van de gezondheid van mens en milieu .
Het mag duidelijk zijn dat ik geen mening kan geven over dit speciale geval en het product dat hier wordt genoemd , maar ik zal zo snel mogelijk proberen om hier informatie over te krijgen .
We kunnen er niet omheen dat heel veel lidstaten , en natuurlijk ook andere landen , maatregelen hebben genomen volgens het voorzorgsbeginsel om de gezondheid van hun bevolking te beschermen , al gebeurde dat vaak onder een andere noemer .
Het is in de eerste plaats natuurlijk geen kwestie van kosten .
Het kan de samenleving juist zeer veel geld kosten als een bepaalde maatregel niet wordt genomen .
Je mag evenmin gaan uitrekenen wat een mensenleven waard is ten opzichte van het nemen van een maatregel .
Ik vind het echter volkomen vanzelfsprekend dat men op veel verschillende manieren een maatregel kan treffen en dat het dan op die manier moet gebeuren die het beste resultaat oplevert .
Naar aanleiding hiervan wil ik graag vertellen over een situatie waarin ik bepaalde mensen van wie ik het nooit had verwacht het woord rendabel hoorde gebruiken .
Dat was tijdens een bezoek aan Afrika .
In een hospice voor aids-patiënten ontmoette ik twee Ierse , katholieke nonnen die een stervende aids-patiënt aan het verzorgen waren .
Ze hamerden erop dat we iedere dag datgene moesten doen wat het meest rendabel was , zodat er genoeg zou zijn voor hun patiënten ; we moesten voorzichtig omspringen met onze hulpmiddelen .
We kunnen hier iets van leren .
We moeten onze middelen zo effectief mogelijk gebruiken , zodat we er zoveel mogelijk aan hebben .
Daarom is het niet goed om te beginnen met een soort kosten-batenanalyse , wat ook in de mededeling wordt gezegd .
Je moet kijken naar de kennis die de wetenschap te bieden heeft , en deze moet gebruikt worden als een belangrijk politiek instrument voor de bescherming van het milieu en de gezondheid van de mens .
Mijnheer de Voorzitter , een tweede kans krijgen om vragen te stellen is een zeldzame gunst .
Mevrouw de commissaris , ik wil nog eens terugkomen op mijn eerste vraag , waarin ik naar de andere commissarissen vroeg en die wellicht schertsend klonk .
U hebt ze ook beantwoord op de manier die ik verwachtte .
Ik wil ze in verband brengen met een vraag van de heer Goodwill , namelijk over de verhouding tussen het voorzorgsprincipe en de wereld buiten de Europese Unie .
Ik vraag dat niet zonder reden .
U hebt terecht gezegd dat wij het voorzorgsprincipe nodig hebben als de wetenschap nog geen bewijzen heeft .
Hoe voorkomen wij dat wij te allen tijde kwetsbaar zijn , bijvoorbeeld tegenover onze partners in de VS ?
Het Protocol inzake bioveiligheid volstaat immers niet .
Hoe voorkomen wij dat uw collega ' s van industrie en buitenlandse handel u , zoals uw voorgangsters , steeds opnieuw de wind uit de zeilen nemen ?
Mevrouw de commissaris , daar gaat het om .
Anders hoeven wij het hier niet over het preventiebeginsel te hebben .
Mijnheer de Voorzitter , ik vind het van groot belang om te wijzen op de drie richtsnoeren in deze mededeling voor de toepassing van het voorzorgsbeginsel , die weerleggen dat we dit beginsel altijd willen gebruiken voor protectionistische doeleinden .
Ik weet zeker dat er meer conflicten met de Verenigde Staten zullen komen .
Het is naïef om te denken dat dat niet gebeurt .
Maar sinds we dit protocol in Montreal hebben ondertekend , is er internationale erkenning en is er een gemeenschappelijke definitie opgenomen in een protocol over milieu , gezondheid en handel .
Daarom is het een goed voorbeeld .
We moeten ervan uitgaan dat er ook in de toekomst conflicten kunnen ontstaan , maar nu kunnen we laten zien dat we het voorzorgsbeginsel niet willekeurig gebruiken .
We hebben er een aantal richtsnoeren voor en er is brede steun bij de bevolking voor het gebruik van het voorzorgsbeginsel , wat duidelijk vastgelegd is in deze mededeling . Dank u , mevrouw de commissaris .
Door de grote belangstelling voor het politieke voorzorgsprincipe heeft het debat bijna twee uur geduurd en nu is het onderwerp geen zaak voor het dagelijks bestuur meer , hoewel het te oordelen naar de interventies , de vragen en de antwoorden , een thema is waaraan veel waarde wordt gehecht .
Het debat is gesloten .
 
Intergouvernementele Conferentie Aan de orde is het verslag ( A5-0018 / 2000 ) van de heren Dimitrakopoulos en Leinen , namens de Commissie constitutionele zaken , over de bijeenroeping van de Intergouvernementele Conferentie ( 14094 / 1999 - C5-0341 / 1999 - 1999 / 0825 ( CNS ) ) .
Mijnheer de Voorzitter , ik wil allereerst het Portugees voorzitterschap en de Commissie bedanken voor de goede contacten van de afgelopen tijd .
Ook wil ik mijn co-rapporteur , de heer Leinen , nogmaals dank zeggen voor de uitstekende samenwerking .
Mijnheer de Voorzitter , waarde collega ' s , de op til zijnde intergouvernementele conferentie is zeer belangrijk , algemeen beschouwd , maar meer speciaal ook met het oog op de uitbreiding .
Dan zal beslist worden over de structuur en de werkwijze van de Europese Unie in de 21ste eeuw .
Wij willen de Europese Unie in staat stellen doeltreffender , democratischer en doorzichtiger te werken en daarom ontkomen wij niet aan een uitgebreide en diepgaande hervorming van niet alleen de instellingen , maar ook hun werkwijze .
De eerste voorwaarde voor het welslagen van deze hervorming is de agenda waarmee de werkzaamheden van de intergouvernementele conferentie zullen worden ingeluid .
Tijdens de top van Helsinki zijn hierover besluiten genomen .
De agenda die daarbij werd afgesproken stelt ons echter allesbehalve tevreden .
Daarmee wordt niet gegarandeerd dat de substantiële veranderingen die noodzakelijk zijn voor een versterkte efficiëntie , democratie en doorzichtigheid van de Europese Unie , ook daadwerkelijk zullen plaatsgrijpen .
Op de agenda staan immers maar drie vraagstukken , die bovendien enkel de structuur en de werking van twee instellingen van de Europese Unie beogen en niet van alle instellingen .
Ik zal hier echter niet over uitweiden want iedereen kent deze zaak .
Er zijn goede redenen voor onze kritiek .
Enerzijds kloppen de Europese burgers bij ons aan met specifieke eisen , die zij soms zelfs op heftige wijze tot uiting brengen , en anderzijds brengt de reeds op stapel gezette uitbreiding van de Europese Unie problemen van een ongekende dimensie met zich mee .
Daarom is men wel gedwongen op de agenda van de intergouvernementele conferentie vraagstukken te plaatsen die verband houden met een soepele werking van alle - en niet slechts enkele - instellingen , en met het dagelijkse leven van de Europese burger , vraagstukken dus waar het oog van de Europese burger dagelijks op valt .
Het Europees Parlement heeft hierover talrijke besprekingen gevoerd en verslagen geschreven .
Daarin heeft het zich altijd onomwonden uitgesproken voor de bijeenroeping van de intergouvernementele conferentie .
Het Europees Parlement heeft echter eveneens duidelijk gemaakt dat tijdens deze conferentie alle vraagstukken aan de orde moeten komen die een betere werking en een diepgaande hervorming van alle instellingen garanderen , evenals vraagstukken die de Europese burgers rechtstreeks aangaan .
Ik noem als voorbeeld gezondheidszorg , energie , cultuur , vervoer en ook toerisme .
Momenteel wordt nog gesproken over een eventuele verruiming van de agenda , en ik wil dan ook wat dit betreft mijn grote waardering uiten aan het adres van het Portugees voorzitterschap dat het Europees Parlement herhaaldelijk heeft beloofd hiervoor alles in het werk te zullen stellen .
De betekenis die elke lidstaat aan de intergouvernementele conferentie moet hechten , moet echter onverminderd groot blijven , ongeacht het aantal vraagstukken dat op de agenda komt te staan .
Het structurele kader waarmee Europa de toekomst ingaat is immers van doorslaggevend belang voor het welslagen van de Europese integratie en dus van vitaal belang voor elke lidstaat van de Unie .
Daarom verzoek ik u allen , waarde collega ' s , om aanneming van het advies dat ik samen met de heer Leinen aan u voorleg .
Dan kan op 14 februari een begin worden gemaakt met de werkzaamheden van de intergouvernementele conferentie en kunnen onze twee vertegenwoordigers , de heren Brok en Tsatsos , gesterkt door het advies van het Parlement , zich van hun moeilijke taak gaan kwijten .
Hetzelfde geldt overigens voor de Europese Commissie die ik in de persoon van commissaris Barnier nogmaals hartelijk bedank voor de goede contacten met het Europees Parlement en voor de opbouwende voorstellen .
Mijnheer de Voorzitter , mijnheer de voorzitter van de Raad , mijnheer de commissaris , ik ben het er met mijn co-rapporteur , de heer Dimitrakopoulos , over eens dat de in Helsinki goedgekeurde agenda niet volstaat om de uitdagingen van een uitbreiding met dertien landen tot een goed einde te brengen .
Een mini-hervorming zou een gemiste kans zijn en zou ook de stabiliteit van de Europese Unie in gevaar brengen .
Het Europees Parlement kan en mag niet tolereren dat de Europese Unie door te veel uitbreiding zonder verdieping in gevaar komt .
Wij herinneren de regeringen eraan dat het Parlement zijn toestemming moet geven voordat een nieuwe lidstaat in de Unie wordt opgenomen .
Het Parlement zal in zijn besluit over de uitbreiding zeker ook met de resultaten van deze intergouvernementele conferentie rekening houden .
Wij hebben op 18 november 1999 de hoofdpunten van onze agenda voor deze intergouvernementele conferentie 2000 opgesomd .
Enkele punten wil ik opnieuw vermelden : voorschriften voor een betere samenwerking met 20 of 25 lidstaten , integratie van het veiligheids- en defensiebeleid in de Gemeenschap , opname van het Handvest van de burgerrechten in het nieuwe verdrag , een grondwettelijke basis voor de Unie door splitsing van het verdrag in een basis- en een tweede deel , herziening van artikel 48 , zodat het Parlement bij toekomstige wijzigingen van het Verdrag op voet van gelijkheid aan de onderhandelingen kan deelnemen , en - ik wil dit ook vermelden - een statuut voor Europese partijen , zodat de volgende Europese verkiezingstrijd met Europese in plaats van nationale argumenten kan worden gestreden .
Voorts is er ook de versterking van de instellingen en instrumenten voor het economisch , sociaal en werkgelegenheidsbeleid van de Gemeenschap als tegenwicht voor de Europese monetaire integratie en gemeenschappelijke munt , waartoe wij al hebben besloten .
Wij willen naast een ruimere agenda ook een betere methode voor de opstelling van het nieuwe Europese verdrag .
In het belang van de burger moeten wij het politieke proces tijdens de intergouvernementele conferentie transparanter maken .
Daarom eisen wij dat het Parlement op elk niveau kan meewerken .
De Europese Unie is een unie van staten , maar ook een unie van volkeren .
Dat moet ook in de methode voor de opstelling van een nieuw verdrag tot uiting komen .
De vertegenwoordigers van het Europees Parlement moeten dan ook werkelijk aan de voorbereiding kunnen deelnemen , zowel op het niveau van de ministers als op de zittingen van de Raad , in zoverre die zich met de intergouvernementele conferentie bezighoudt .
De regeringen hebben besloten de intergouvernementele conferentie op 14 februari van start te laten gaan .
Het Parlement zal tijdens deze vergaderperiode morgen zijn advies geven en aldus de voorwaarden creëren waarin de intergouvernementele conferentie van start kan gaan .
Veel afgevaardigden hadden liever gewacht tot het Portugese voorzitterschap na zijn rondreis naar de hoofdsteden verslag had uitgebracht om te zien of er enthousiasme is voor een ruimere agenda .
Wij hebben echter vertrouwen in het Portugese voorzitterschap , dat heeft beloofd op de top van Lissabon in maart nog meer agendapunten voor te stellen .
Wij verzoeken de regeringen op dit voorstel van het Portugese voorzitterschap in te gaan .
Wij hebben dus vertrouwen en hopen dat wij niet zullen worden teleurgesteld als wij ons advies nu al geven zonder te weten of er wel een nieuwe wind waait of wat de andere agendapunten zullen zijn .
Ons advies is een duidelijk signaal voor de regeringen .
Ze mogen de laatste kans om de Europese Unie voor de uitbreiding te hervormen niet missen .
Ze moeten ervoor zorgen dat het nieuwe Europese verdrag beter wordt geaccepteerd door een grotere transparantie en een volledige deelname van het Parlement te garanderen .
Ik dank het Portugees voorzitterschap en de heer Barnier voor de samenwerking .
Ik verzoek het Parlement ons advies met een grote meerderheid aan te nemen .
Mijnheer de Voorzitter , geachte afgevaardigden , allereerst zou ik een woord van dank willen uitspreken aan de twee voorgaande sprekers wegens het vertrouwen dat zij in ons stellen , met name in de werkzaamheden die het Portugese voorzitterschap op dit vlak tot dusver heeft uitgevoerd .
Ik geloof dat ik sinds de bijeenkomst van de Commissie constitutionele zaken voldoende duidelijkheid heb laten bestaan over de vastberadenheid waarmee Portugal zich tot doel heeft gesteld deze intergouvernementele conferentie op te starten .
Mijn woorden werden nadien trouwens bevestigd door de uitspraken van de Portugese minister van Buitenlandse Zaken in de plenaire vergadering van dit Parlement .
Wij zijn overigens van mening dat dit een unieke gelegenheid is om de Unie op de uitbreiding voor te bereiden .
Hiertoe behoeven wij een zekere mate van ambitie en moeten wij tezelfdertijd tegemoetkomen aan de noodzaak om aan het einde van dit jaar concrete resultaten te boeken .
Dat is de uitdaging die ons te wachten staat .
Deze hindernis wordt nog vergroot door de moeilijkheden die bepaalde regeringen zullen ondervinden wanneer zij de geplande maatregelen aan hun respectievelijke parlementen ter goedkeuring voorleggen of , in voorkomend geval , aan een nationaal referendum onderwerpen .
Wij moeten ons er goed van bewust zijn dat het ratificatieproces bijna twee jaar in beslag zal nemen en dat het derhalve bijzonder belangrijk is dat wij een goede afloop garanderen .
Een mogelijke mislukking betekent voor de Unie een absolute nederlaag op alle fronten .
Daarom moeten wij ervoor zorgen dat de eindresultaten van de werkzaamheden van deze conferentie voor de publieke opinie en de politieke sectoren van de verschillende landen voldoende aanvaardbaar zijn .
Ik heb de indruk dat het mechanisme dat wij voor deze conferentie hebben voorgesteld door de verschillende regeringen gunstig is onthaald .
Met de oprichting van een voorbereidende werkgroep , die door mij wordt voorgezeten , hebben wij een antwoord willen bieden op de bedenkingen die het Europees Parlement heeft geuit in verband met de participatiegraad van zijn vertegenwoordigers op het huidige overlegniveau .
In dit verband kan ik rekenen op het werk dat onze vrienden Broke en Tsatsos verrichten .
Ik ben er overigens zeker van dat zij een bijzonder nuttige bijdrage zullen leveren aan het debat dat in de genoemde werkgroep zal worden gehouden .
Ik wens hier nog aan toe te voegen dat wij ervan uitgaan dat zij als volwaardige partner aan dit debat deelnemen , op gelijke voet met de leden van de groep die door een lidstaat zijn aangewezen of de Commissie vertegenwoordigen .
Het feit dat het Portugese voorzitterschap ervoor heeft gekozen de minister van Buitenlandse Zaken tot voorzitter en hoofd van de ministeriële groep uit te roepen is mijns inziens een signaal in dezelfde richting .
Op deze manier garanderen wij immers dat de Voorzitter van het Europees Parlement zich tot een vertegenwoordiger van een gepast niveau kan wenden .
Zo worden tevens interpretaties vermeden als zou het niveau van de gesprekspartner inferieur zijn aan de rol die de Voorzitter van een instelling als dit Parlement bekleedt .
Mevrouw de Voorzitter , geachte afgevaardigden , het is moeilijk de contacten - en de inhoud van de contacten - die ik met de verschillende landen heb gehad samen te vatten , niet in de laatste plaats omdat ik mijn bezoek aan de verschillende hoofdsteden nog niet heb afgerond .
Zoals u weet , ligt het in mijn bedoeling na te gaan hoe de verschillende landen de conferentie opvatten en wat hun verwachtingen terzake zijn .
Desalniettemin meen ik te kunnen besluiten dat de lidstaten bereid zijn het debat te openen .
Dit betekent echter niet noodzakelijk - en ik acht het belangrijk dat dit van meet af aan duidelijk is - dat zij tot resultaten bereid zijn die overeenstemmen met de interpretatie die dit Parlement aan de inhoud van een aantal noodzakelijke hervormingen geeft .
Maar de verschillende regeringen geven in ieder geval blijk van openheid , aangezien zij kunnen instemmen met verschillende door mij gesuggereerde thema ' s .
Het spreekt voor zich dat deze thema ' s verband houden met de institutionele kwesties waarvan het Portugese voorzitterschap meent dat zij onder zijn mandaat vallen .
In dit opzicht wil ik enige duidelijkheid scheppen .
Ons mandaat , het mandaat dat uit Helsinki is voortgekomen , beperkt zich naar Portugese normen niet enkel tot het mandaat van de drie leftovers van Amsterdam .
Het mandaat dat ons in Helsinki is toevertrouwd omvat uiteraard de drie leftovers van Amsterdam , maar ook de daaraan gerelateerde institutionele kwesties .
Hiertoe behoren logischerwijs de werkzaamheden in verband met de communautaire instellingen en de organen van de Unie , het probleem van de versterkte samenwerking , dat overigens nauw verbonden is met de leftovers zelf , maar ook andere kwesties zoals de juridische identiteit van de Unie , de vereenvoudiging van de Verdragen en andere ons inziens belangrijke problemen die op organische wijze met de herziening van het Verdrag betreffende Europese Unie verweven zijn .
Ik denk dan onder meer aan de structuur van dit Parlement in de periode na de uitbreiding , de overgangsmaatregelen die ten uitvoer moeten worden gelegd indien de uitbreiding plaatsvindt voordat het mandaat van dit Parlement afloopt en de individuele verantwoordelijkheid van de commissarissen .
Kortom , het betreft hier een reeks punten die naar onze mening op de agenda van deze conferentie kunnen en moeten worden geplaatst .
Wij hebben vastgesteld dat de lidstaten voor deze mogelijkheid openstaan .
Ik wil hier benadrukken dat het in mijn bedoeling ligt deze initiatieven onder het Portugese voorzitterschap onverwijld op te starten en in gang te zetten en ook grotendeels uit te werken .
Ik ben niet voornemens de werkzaamheden van de voorbereidende groep tot een soort miniherziening van thema ' s te laten verworden en - om het met de woorden van onze collega Napolitano te zeggen - notaris te spelen en de standpunten van de verschillende lidstaten op te tekenen .
Het ligt niet in mijn bedoeling notaris te spelen , het ligt in mijn bedoeling met betrekking tot bepaalde kwesties concrete voorstellen te formuleren , waarbij ik uiteraard het risico loop dat deze voorstellen niet worden aanvaard .
Verder zijn wij voornemens de werkzaamheden van de groep in twee fasen te verdelen tijdens welke alle thema ' s zullen worden behandeld .
In de eerste fase moeten de stemmingen bij gekwalificeerde meerderheid worden besproken .
Vervolgens zal worden getracht de institutionele kwesties te definiëren die op de leftovers betrekking hebben .
En pas dan zal het probleem van de Commissie en de stemmenweging aan bod komen .
Het thema van de versterkte samenwerking zal bij de institutionele vraagstukken worden ondergebracht .
Tijdens het slotgedeelte , de tweede fase , zullen de reeds behandelde onderwerpen die op de ministeriële vergaderingen aan de orde zijn gesteld opnieuw worden bestudeerd .
Tevens zal worden getracht de nieuwe kwesties te identificeren die aan de agenda van de werkzaamheden kunnen worden toegevoegd .
Op dit punt is het van belang te weten of de kwesties inzake veiligheid en defensie al dan niet voldoende zijn uitgediept in elk van de afzonderlijke landen en in de slotfase van de conferentie kunnen worden opgenomen .
Hetzelfde geldt voor het Handvest van de grondrechten .
Wij zullen te zijner tijd vaststellen of de debatten in de respectieve thuishavens , waar deze kwestie momenteel wordt besproken , ons in de gelegenheid zullen stellen dit thema tijdens de intergouvernementele conferentie te behandelen , met name tijdens het komende halfjaar .
Dit zijn in principe de voornemens van het voorzitterschap terzake .
Wij zullen op de bijeenkomst van de Europese Raad in Lissabon een verslag voorleggen dat uiteraard slechts op de inhoud van de conferentie betrekking zal hebben .
Deze gaat immers pas in februari van start en het verslag zal reeds in maart worden opgesteld .
Tijdens de tweede Europese Raad zal het voorzitterschap onder zijn verantwoordelijkheid echter een tweede verslag presenteren .
Wij hopen dat dit dieper gaat en indien mogelijk reeds een aantal concrete elementen omvat .
Ik denk dan met name aan de tekst van de Verdragen .
Wij nemen nota van de door de Commissie ingediende voorstellen .
Als voorzitterschap verzamelen wij deze voorstellen .
Zij zullen tijdens de debatten in het kader van onze conferentie een gepaste behandeling krijgen , ongeacht wat elk van de lidstaten vindt van de door de Commissie voorgestelde oplossingen .
Wij hopen alle suggesties en documenten die de lidstaten ons hieromtrent toesturen te kunnen opnemen .
Wij zullen de lidstaten overigens verzoeken ons zo spoedig mogelijk hun bijdragen aan deze conferentie te bezorgen om te vermijden dat deze te laat komen .
Hoewel de conferentie natuurlijk steeds openstaat voor suggesties van de lidstaten , zouden wij het op prijs stellen dat zij zo snel mogelijk hun standpunt bepalen .
Mijnheer de Voorzitter , geachte afgevaardigden , dat zijn ons inziens de werkzaamheden die tijdens de conferentie ten uitvoer moeten worden gelegd .
Concreet betekent dit dat wij van onze kant vastbesloten zijn in het kader van de intergouvernementele conferentie tijdens het halfjaar van het Portugese voorzitterschap efficiënt en degelijk werk te leveren .
Wij hopen dat wij aan het Franse voorzitterschap een tastbaar resultaat kunnen doorgeven dat in de mate van het mogelijke representatief is voor de algemene tendensen die zich gedurende onze werkzaamheden tussen de lidstaten aftekenen .
Mijnheer de Voorzitter , de Fractie van de Europese Volkspartij ( Christen-democraten ) en Europese democraten was niet tevreden met het resultaat van de Europese Top in Helsinki .
Wij vonden de agenda nogal beperkt , omdat onze fractie uitgaat van de inhoud van het Verdrag , meer bepaald het Protocol betreffende de instellingen in het vooruitzicht van uitbreiding van de Europese Unie .
In Helsinki zijn de regeringen overeengekomen dat een beperkte hervorming volstaat zolang de Europese Unie minder dan 21 lidstaten telt , en dat er pas een hervorming ten gronde moet komen als het er meer worden .
Op dezelfde Top is besloten tot een uitbreiding met 13 nieuwe lidstaten .
Nu is het niet consequent toetredingsonderhandelingen te openen met 13 landen en tegelijkertijd een beperkte hervorming na te streven .
Wij willen dus dat het Verdrag wordt gevolgd en dat de agenda van de volgende intergouvernementele conferentie ruimte biedt voor een meer diepgaande hervorming van de Unie .
Niettemin , mijnheer de Voorzitter , voeren wij dit debat vandaag , omdat we de intergouvernementele conferentie niet wilden laten uitstellen .
In theorie hadden we dat kunnen doen .
We hadden de stemming op 17 februari kunnen laten plaatsvinden , en dan had de intergouvernementele conferentie niet op de veertiende kunnen beginnen .
Wij hebben dit niet willen doen omdat we een duidelijk politiek signaal hebben willen sturen naar de regeringen en de kandidaat-lidstaten dat we deze hervorming willen doorvoeren juist om de uitbreiding te vergemakkelijken .
Mijnheer de Voorzitter , ik blij dit te kunnen zeggen tegen het Portugese voorzitterschap , want het geniet veel geloofwaardigheid bij dit Parlement .
Het Portugees voorzitterschap heeft veel doelstellingen met het Parlement gemeen , en heeft toegezegd zijn uiterste best te zullen doen om meer kwesties op de agenda van de intergouvernementele conferentie te krijgen dan het strikte minimum .
Mijnheer de Voorzitter , de doelstellingen van het Europees Parlement waar ik het over heb zijn niet gericht op ons eigen belang als instelling .
Hoe dan ook zal het Europees Parlement politiek versterkt naar voren komen uit het verdrag dat de intergouvernementele conferentie moet opleveren .
Daar is een eenvoudige reden voor .
In Helsinki is besloten de unanimiteitsvereiste voor een hele reeks domeinen af te schaffen en in plaats daarvan een stemming bij gekwalificeerde meerderheid in te voeren .
Nu is het volgens het communautaire acquis al zo dat het Parlement medebeslissingsrecht geniet in kwesties waarover de Raad bij gekwalificeerde meerderheid beslist , en aangezien er meer van dat soort kwesties komen , zal het Parlement dus vaker medebeslissingsrecht krijgen .
Het Parlement zou zijn werk als supranationale Europese instelling niet doen als het niet nadacht over de politieke opzet van de Unie .
Dat is dan ook precies wat we aan het doen zijn .
Volgens ons vereist die politieke opzet dat er meer beleidsdomeinen aan bod komen , onder andere veiligheid en defensie .
Rond deze laatste twee kwesties is de laatste tijd veel vooruitgang geboekt , en naar verwachting zullen ze worden opgenomen in het Verdrag .
Voorts is er uiteraard het Handvest van de grondrechten van de Europese Unie .
Het opstellen daarvan is gisteren begonnen , en de start is volgens mij erg positief verlopen .
We gaan er alles aan doen om de burgers van Europa te laten zien dat Europeaan zijn iets extra ' s inhoudt en dat de Europese burger ten opzichte van de Europese instellingen enkele fundamentele rechten geniet .
Daarom , mijnheer de Voorzitter , zullen we onze voorstellen samen met de uitstekende voorstellen van de Commissie in een verslag concretiseren en voorleggen aan de intergouvernementele conferentie .
Maar daar zullen we het verder een andere keer over hebben .
Vandaag moeten wij het licht op groen zetten voor het samenroepen van deze conferentie , en de PPE-DE-fractie is daartoe bereid .
Mijnheer de Voorzitter , namens de Fractie van de Europese Sociaal-democraten kan ik u zeggen dat wij het advies van de rapporteurs namens de Commissie constitutionele zaken zullen goedkeuren .
Wij stemmen in met de bijeenroeping van de IGC omdat wij onder de indruk zijn van de houding van het Portugese voorzitterschap .
Dat is immers ingegaan op ons verzoek om de agenda van de IGC te verruimen .
De benaming leftovers van Amsterdam is slecht gekozen .
In feite gaat het om uiterst belangrijke onderwerpen en daarom stel ik voor dat wij ze de eerste drie onderwerpen van de IGC noemen .
Deze eerste drie onderwerpen zijn van zeer groot belang .
Er zijn echter ook andere onderwerpen , die de lidstaten tijdens de vorige IGC al grondig hebben onderzocht .
Ze zijn het daarover toen niet eens geworden , maar over die onderwerpen is zeker geen maanden overleg meer nodig .
Daarover moet nu een politiek akkoord worden gesloten .
Negen minuten - of misschien negen uur als het om een moeilijke kwestie gaat - moet voldoende zijn om een oplossing te vinden .
Daarvoor hebben wij geen negen maanden meer nodig .
In die omstandigheden zou het daarom dwaas zijn de agenda niet te verruimen .
Ook andere kwesties moeten hun beslag krijgen , in het bijzonder in het vooruitzicht van de uitbreiding van de Unie met zoveel nieuwe landen .
Niemand vraagt om een opgetuigde kerstboom .
Niemand vraagt om een IGC à la Maastricht waar honderd of meer onderwerpen worden besproken .
Het zou evenwel goed zijn zes , zeven , acht of misschien negen onderwerpen te behandelen .
Wij hebben tijd .
Ik herinner aan de IGC die tot de Europese Akte heeft geleid .
Die heeft maar vijf maanden geduurd .
De IGC die tot het uitvoerige Verdrag van Maastricht heeft geleid , is een jaar aan het werk geweest .
Alleen de IGC ter voorbereiding van het Verdrag van Amsterdam heeft anderhalf jaar nodig gehad .
Iedereen wist toen echter dat wij op de uitslag van de Britse verkiezingen moesten wachten voordat de IGC iets kon opleveren .
Hier lag de reden dus elders .
Een jaar is voldoende om een groot aantal kwesties aan te pakken en zeker om werk te maken van de enkele belangrijke punten die wij aan de agenda willen doen toevoegen .
Ik stel met voldoening vast dat de Commissie het daarmee eens is .
De Commissie heeft haar advies zopas bekendgemaakt en heeft precies gedaan wat het Parlement had gevraagd : ze heeft een volledig voorstel en concrete ontwerpartikelen voorgelegd .
Ik dank de Commissie daarvoor , hoewel ik het uiteraard niet eens ben met alles wat ze zegt .
Het voorstel van de Commissie vertoont volgens mij een aantal leemten .
Toch heeft de Commissie goed werk verricht .
Ik breng hulde aan de heer Barnier , die hier vandaag in ons midden is .
De Commissie heeft bekendgemaakt welke belangrijke kwesties wij tijdens de IGC moeten aanpakken .
Dat is voortreffelijk .
Het Parlement , het voorzitterschap van de Raad en de Commissie ijveren alle drie voor een ruimere agenda .
Mijnheer de voorzitter van de Raad , ik hoop dat u de Europese Raad met die agenda zult kunnen doen instemmen , dat de IGC op Valentijnsdag onder een goed gesternte van start kan gaan en dat het Franse voorzitterschap ze tegen het einde van dit jaar met succes kan bekronen .
Mijnheer de Voorzitter , wij hoeven niet langer te vrezen dat de agenda voor de IGC beperkt zal zijn .
Dat is een van de politieke conclusies die wij moeten trekken uit de belangrijke beslissing die veertien lidstaten gisteren hebben genomen om de betrekkingen met hun partner virtueel te bevriezen .
Dat maakt het voor die lidstaten onmogelijk op de IGC geen operationele betekenis aan de bescherming en bevordering van de fundamentele rechten te geven .
Het is nu al vreemd dat vertegenwoordigers van bepaalde lidstaten , in het bijzonder Groot-Brittannië en Frankrijk , in de werkgroep die het handvest opstelt , argumenteren dat een bindend handvest in zekere zin een inbreuk op de nationale soevereiniteit zou zijn .
Het is uiterst belangrijk dat de IGC de weg effent voor de opneming van een reeks fundamentele rechten in het Verdrag .
Een eerste aspect daarvan is de verbetering van de toegang van de burger tot het Europees Hof van Justitie .
Voorts moet de Unie zelf het Europees Verdrag ondertekenen .
Daarnaast moeten de nationale parlementen en politieke partijen in de Europese Unie een grotere rol kunnen spelen en moeten ze een deel van de verantwoordelijkheid voor de totstandbrenging van een Europese parlementaire democratie op zich nemen .
Mijn fractie is ingenomen met de bijeenroeping van de IGC en zal zoveel mogelijk aan de herziening van het Verdrag meewerken .
Mijnheer de Voorzitter , de fractie De Groenen / Vrije Europese Alliantie is van mening dat door het overhaaste advies van het Parlement over de intergouvernementele conferentie de gewenste confrontatie met de Raad politiek gezien zijn betekenis verliest en uiteindelijk irrelevant wordt .
We hadden liever wat meer duidelijkheid gehad over de agenda , wat meer zekerheid over de methode alvorens onze mening te geven .
Eerlijk gezegd vinden wij het niet zo attent tegenover het Parlement dat het Portugese voorzitterschap de begindatum van de intergouvernementele conferentie heeft vastgesteld op 14 februari , de eerste dag van de vergaderperiode van Straatsburg .
Ik geloof bovendien dat we dit advies wel kunnen goedkeuren , aangezien het betrekkelijk relevant is , en dat zal de meerderheid van onze fractie dan ook doen .
We willen er desalniettemin op wijzen dat het onaangenaam is te merken hoe weinig enthousiasme deze hervorming wekt .
Uit de gebeurtenissen in Oostenrijk blijkt duidelijk dat er in Europa een democratische vorm , een democratische structuur nodig is , dat de beginselen vastgesteld moeten worden waarop alle lidstaten zich moeten baseren .
Het is pijnlijk dat de maatregelen tegen Oostenrijk zijn voortgekomen uit een overeenkomst tussen regeringen en dat de Europese Unie en haar instellingen niet eens de middelen en de consensus hadden gehad om op te treden tegen het verloop van de gebeurtenissen .
Ik geloof dat hieraan gewerkt moet worden , en wel tijdens de intergouvernementele conferentie .
Ik hoop van harte dat het Europees Parlement het niet bij dit met tegenzin gegeven advies laat , en er bij de Raad en de lidstaten op blijft aandringen dat deze intergouvernementele conferentie niet alleen maar een technische exercitie moet zijn , maar met dezelfde hartstocht moet worden gehouden waarmee we hier enkele uren geleden hebben gedebatteerd .
Mijnheer de Voorzitter , mijnheer de voorzitter van de Raad , mijnheer de commissaris , dames en heren , wij kunnen niet vaak genoeg herhalen dat de door de Raad goedgekeurde agenda voor de intergouvernementele conferentie politiek onaanvaardbaar en volgens mij zelfs ronduit beschamend is .
Dit is een historisch moment : wij onderhandelen - of zullen weldra onderhandelingen aanvatten - met 12 landen , zodat Europa binnen afzienbare tijd echt één kan worden .
Hoe kunnen wij de Unie echter uitbreiden , als wij nu geen spijkers met koppen slaan ?
Onze fractie is daarom voorstander van de intergouvernementele conferentie .
Die is volstrekt noodzakelijk en moet dringend van start gaan .
Wij hopen dat ze resultaten zal opleveren die uitbreiding van de Europese Unie spoedig mogelijk maken .
Mijnheer de voorzitter van de Raad , mijn fractie heeft met voldoening vernomen dat het voorzitterschap van de Raad met de huidige situatie niet tevreden is .
Ik verzeker u dat ook de Confederale Fractie Europees Unitair Links / Noords Groen Links ervoor zal zorgen dat de Europese Unie haar huiswerk doet .
Het gaat om niet meer of minder dan de toekomst van Europa .
Het gaat vooral om een Europa dat de burger als het zijne beschouwt omdat hij het mee vorm kan geven en omdat het beleid zijn problemen , vragen en behoeften au sérieux neemt .
Politiek met gesloten deuren en binnenskamers overleg moeten tot het verleden behoren .
Er moet transparantie zijn .
Als voorzitter van de Raad moet u ervoor zorgen dat er verandering komt en dat de mensen de Verdragen kennen .
Niet alleen moet alles worden gedaan om de burger van het verloop en de resultaten van de intergouvernementele conferentie op de hoogte te houden , maar bovendien moet hij ook directer bij het hervormingsproces worden betrokken .
Na afloop van de intergouvernementele conferentie moeten de politieke beslissers de moed hebben de burger in een referendum te vragen of hij het eens is met de wijze waarop Europa zich in de toekomst verder zal ontwikkelen .
Dan zal Europa echt het Europa van de burger zijn en zal de Unie een veel betere democratische legitimiteit krijgen .
Ik wil het over nog een andere belangrijke democratische kwestie hebben .
Ik ben lid van de werkgroep die haar werkzaamheden in verband met het Handvest van de grondrechten heeft aangevat .
Voor mijn fractie en mijzelf volstaat een feestelijke aankondiging van dat handvest niet .
Wat zal de burger zeggen als wij hem wel rechten geven , maar hij die niet kan afdwingen ?
Dat zou de geloofwaardigheid van de Europese Unie nog verder aantasten .
De lage opkomst bij de Europese verkiezingen was als alarmsignaal duidelijk genoeg .
Er moeten voor iedereen duidelijke rechten zijn en het Handvest van de grondrechten moet voor iedereen in de Unie bindend zijn .
Daarnaar moeten wij in het belang van de burger samen streven .
Ik verwacht van de intergouvernementele conferentie dat het desbetreffende besluit van Keulen aan het einde van het jaar wordt herzien .
Natuurlijk gaat het ook om de efficiëntie van de besluitvorming en de goede werking van de instellingen in een Unie met 27 of meer lidstaten .
Alleen met een mini-hervorming , zoals die welke de Raad zich voorneemt , zal dat niet lukken .
Wij moeten alle instellingen doorlichten .
Er moeten moedige veranderingen komen en de kleine en grote landen moeten gelijke rechten krijgen .
Als afgevaardigde uit een grote lidstaat leg ik daar bijzondere nadruk op .
Ik dank de Commissie voor haar voorstellen en ben ervan overtuigd dat ook in het Europees Parlement grondig met de burger zal worden gedebatteerd over alle vragen die daarbij rijzen .
Ik wil het nog over een laatste punt hebben .
In het advies van het Parlement wordt uitdrukkelijk om Verdragswijzigingen op het gebied van het economische beleid gevraagd .
Door de globalisering van de economie en vooral door de invoering van de euro en het daarmee verbonden Stabiliteitspact is het niet voldoende dat wij onze besluitvormingsprocedures doorlichten .
Er is vooral moed nodig om het tot nu toe in Europa gevoerde beleid kritisch te onderzoeken .
Het gaat om een sociaal rechtvaardig Europa .
Dat is nog altijd een actueel onderwerp , aangezien het er in de eerste plaats om gaat de strijd tegen de massale werkloosheid en armoede tot hoofdthema van het Europees beleid te maken .
Wij moeten de moed vinden om artikel 4 van het EG-Verdrag te wijzigen , waarin de Europese Unie op traditioneel neoliberale wijze als een open markteconomie met vrije mededinging wordt voorgesteld .
Ook Artikel 105 van het EG-Verdrag moet worden gewijzigd .
De Europese Centrale Bank moet er in het Verdrag eindelijk toe worden verplicht met haar monetair beleid duurzame groei en werkgelegenheid te bevorderen .
Mijnheer de Voorzitter , de Fractie Unie voor een Europa van Nationale Staten is van mening dat de op de Raad van Helsinki opgestelde agenda voor de volgende intergouvernementele conferentie strikt moet worden nageleefd , dat wil zeggen dat uitsluitend vraagstukken moeten worden behandeld die betrekking hebben op de wijze waarop de besluitvorming binnen de Unie na de uitbreiding zal plaatsvinden .
Op basis van deze agenda kan er tijdens de IGC snel en doelmatig worden gewerkt aan de voorbereidingen voor de uitbreiding .
Om deze reden kunnen we het advies van het Parlement en dat van de Commissie niet onderschrijven .
Deze instellingen willen immers de agenda uitbreiden met onderwerpen waarmee ze het Europese stelsel steeds verder willen centraliseren en afgrendelen .
Onze fractie heeft enkele amendementen ingediend die samen een daadwerkelijk alternatief vormen voor de resolutie die hier ter tafel ligt .
In onze amendementen stellen wij voor dat er op de volgende IGC gesproken wordt over een besluitvormingsstelsel waarin meer rekening wordt gehouden met de soevereiniteit van de nationale lidstaten .
Wij betreuren het dat de Commissie in haar advies van 26 januari jongstleden blijft vasthouden aan haar stokpaardje van een naar het oosten uitgebreid , eenvormig Europa en een gecentraliseerde superstaat waarin beslissingen op basis van een gekwalificeerde meerderheid genomen worden .
De federalisten denken dat ze de eenheid zo kunnen afdwingen , maar dit is een volkomen onzinnige gedachte .
In het Europa van na de uitbreiding , mijnheer de Voorzitter , zal de gedwongen standaardisering als gevolg van misplaatste meerderheidsbeslissingen onherroepelijk leiden tot het uiteenvallen van de Unie .
Bovendien zal de onophoudelijke centralisatie van het Europese stelsel de afbrokkeling van de nationale staten tot gevolg hebben , met als consequentie dat ook het nationale patriottisme zal verdwijnen .
We mogen niet vergeten dat dit patriottisme ons belangrijkste verdedigingsmotief is .
Op deze wijze wordt Europa verzwakt in plaats van versterkt .
Europa verliest zo immers zijn identiteit en weet niet meer wat het verdedigt .
Daarom hebben we altijd gezegd dat uitbreiding alleen mogelijk is als de diversiteit en de vrijheid van de Europese volkeren blijft bestaan .
Voor Europa moet daarom een variabele geometrie gelden , die gebaseerd is op het respect voor de nationale soevereiniteit .
Het doet ons genoegen dat deze gedachte binnen bepaalde groeperingen terrein wint .
Helaas hebben deze groeperingen nog geen invloed in dit Parlement en in de Commissie .
Een Europa met een variabele geometrie is een Europa dat zijn nationale democratieën erkent , zijn lidstaten als hoeksteen ziet en het nationale patriottisme respecteert .
Een dergelijk Europa probeert dus niet voortdurend zijn lidstaten en patriottisme te verzwakken of ondermijnen .
Omwille van deze lidstaten zijn we bereid ons te verdedigen tegen bedreigingen van buitenaf en niet omwille van de dwingende en gecompliceerde besluitvormingsprocedures die de Commissie op de volgende IGC wil voorstellen .
Mijnheer de Voorzitter , geachte collega ' s , ik wil de voorzitter van de Raad namens de Italiaanse radicalen zeggen dat de mening van het Parlement hem niet ontgaan kan zijn .
Het is geen toeval dat de laatste spreker de enige is die volledig achter het voorstel van de Raad staat - en ik zeg dit zonder enige ironie over het standpunt , alleszins respectabel , van de heer Berthu en zijn fractie .
Het is geen toeval dat het besluit van de Europese Raad wordt gesteund door die afgevaardigden van dit Parlement die tegen een verdere Europese integratie zijn - overigens een zeer respectabel standpunt .
Dit is de boodschap van het Parlement aan de Raad .
Ik hoop dat het Portugese voorzitterschap - en ik sluit me aan bij degenen die het hebben gecomplimenteerd - dit standpunt van het Parlement en de resultaten van onze compromiswerkzaamheden zal overbrengen aan de conferentie .
Morgen zullen wij in elk geval een negatief advies uitbrengen over de agenda van de IGC .
Er mag geen twijfel over bestaan dat onze stem morgen op deze manier moet worden geïnterpreteerd .
Ons advies - technisch , juridisch noodzakelijk - is om de IGC op 14 februari bijeen te roepen , maar ons advies over de inhoud is negatief .
We hoeven maar de feiten in ogenschouw te nemen : daarnet hadden we het over Oostenrijk , maar mijnheer de Voorzitter , we kunnen ook de beurzen nemen : in een jaar tijd heeft de euro 16 % van zijn waarde verloren ten opzichte van de dollar .
Misschien niet een regering , maar een goede huisvader zou zich in een dergelijk geval waarschijnlijk afvragen welke boodschap de burgers krijgen als tijdens de IGC alleen maar wordt onderhandeld over onderwerpen als het aantal Europese commissarissen .
Ons doel moet ambitieuzer zijn .
Wij radicalen hebben amendementen ingediend om deze tekst te versterken .
Wij vragen bijvoorbeeld nu al dat ook het Europees Parlement wordt betrokken bij de Europese grondwet , dat de amendementen van het Verdrag door het Europees Parlement worden aangenomen .
Dat is een minimumeis , om de artikelen 6 en 7 nog eens ter sprake te brengen .
Er zijn andere thema ' s : zeer veel collega ' s hebben bijvoorbeeld , met de radicalen , het probleem van de zetel van de instellingen naar voren gebracht .
Dit probleem moet naar onze mening ten minste op het niveau van de intergouvernementele conferentie worden besproken .
Tenslotte wil ik de hoop uitspreken dat wij morgen een krachtig , breed gesteund signaal zullen afgeven , zodat deze agenda , ook dankzij de inzet van het Portugese voorzitterschap , herzien wordt .
Zo niet , dan hebben wij deze kans werkelijk voorbij laten gaan , niet alleen voor dit moment , maar ook voor de komende jaren .
Mijnheer de Voorzitter , de voorzitter van de Commissie was niet helemaal eerlijk toen hij het vorige week over de intergouvernementele conferentie had .
Hij zei dat voor sociale zaken nog steeds unanimiteit zal gelden , maar de Commissie stelt in haar ontwerp uitdrukkelijk voor meerderheidsbesluiten in te voeren voor sociale en fiscale aangelegenheden die verband houden met de interne markt .
Dit betekent dat de meeste sociale stelsels door een meerderheid in Brussel gewijzigd kunnen worden , ook al zou dat tegen het unaniem advies van de Franse assemblee , het Brits lagerhuis of de Nederlandse Tweede Kamer indruisen .
Met het uitgavenbeleid en de sociale condities van de burger raakt men de ziel van de democratie .
Dit zijn immers thema ' s die de inzet zijn van verkiezingen , maar op die manier kunnen de kiezers ze niet langer beïnvloeden .
Bij verkiezingen kunnen zij zich daarover niet meer uitspreken .
Brussel weet het beter .
Voorzitter Prodi kondigde ook meer openheid aan , maar zijn voorstel voor een verordening is een regelrechte achteruitgang .
Dat is bovendien niet alleen mijn mening , maar ook die van de Europese Ombudsman .
Nu is de Commissie verplicht in elk concreet geval rekening te houden met de eis en verwachting van de burgers inzake openheid .
Als de verordening van de Commissie wordt aangenomen , zal de Commissie het recht hebben zonder concrete overwegingen op voorhand een aantal categorieën van documenten uit te sluiten .
Ze is ook van plan juridische criteria op te stellen voor vertrouwelijke en geheime documenten die nu in een aantal lidstaten voor het publiek toegankelijk zijn .
Onder het mom van " meer openheid " sluit men een aantal documenten af van de openbaarheid .
Dat is gewoon Orwelliaans .
Ik verzoek de heer Prodi in de toekomst hier in het Parlement geen voorstellen meer te becommentariëren als ze niet gelijktijdig voor het kritisch oog van het publiek toegankelijk zijn .
De heer Prodi zorgde voor een positieve reactie op een voorstel dat anders met kritiek bejegend zou zijn , door het recht op inzage van alle documenten die de Commissie in haar bezit heeft , in de ontwerpverordening positief voor te stellen , maar daarna volgt een lange lijst met uitzonderingen en de vertrouwelijkheid van deze uitzonderingen wordt wettelijk vastgelegd .
In de Franse tekst staat " weigert " , in de Engelse " moet " , wat betekent dat de Commissie informatie moet achterhouden die nu in mijn land bijvoorbeeld openbaar is .
Dan volgt een paragraaf met elastische bepalingen over de efficiëntie van de onderhandelingen en instellingen die voor allerlei doeleinden kan worden ingeroepen en daarom ...
( Spreker wordt door de Voorzitter onderbroken ) Mijnheer de Voorzitter , dames en heren , na de uiteenzetting van het Portugese voorzitterschap van de Raad heb ik het gevoel dat men met weloverwogen ideeën en veel openheid aan deze intergouvernementele conferentie begint .
Het Europees Parlement zal van deze gelegenheid gebruik maken om zijn thema ' s naar voren te brengen .
De voorbereidingen van de Commissie gaan tot nu toe in de juiste richting , al gaan ze voor het Europees Parlement niet ver genoeg .
Wij moeten het daarover nog hebben .
Voor deze intergouvernementele conferentie is het erg belangrijk dat er een evenwicht wordt gevonden tussen slagvaardigheid , democratische legitimiteit en transparantie .
Dat zijn drie voorwaarden voor de acceptatie van het Verdrag door de burger .
Slagvaardigheid is nodig om de Europese Unie te kunnen uitbreiden .
Dat wij hier daarstraks een ander debat hebben gevoerd , is daarvoor een belangrijke aanwijzing .
In de Europese Unie moeten wij ook slagvaardig zijn als er eens een regering probeert alles te blokkeren .
Dat betekent dat het meerderheidsbesluit een onontbeerlijke voorwaarde is om de Europese Unie op elk moment te kunnen laten werken .
Dat is in verband met de uitbreiding vooral belangrijk als de wetgeving of de Verdragen moeten worden herzien .
Wij willen de bevoegdheden van het Europees Parlement op dit gebied uiteraard versterken .
Het Europees Parlement moet zich ook met de Economische en Monetaire Unie bezighouden .
Op dat gebied is er immers niet genoeg controle .
De ministers van Financiën gedragen zich in de Raad van ministers van Economische Zaken en Financiën en in de Euro-11-Raad als een intergouvernementeel orgaan .
Dat is onaanvaardbaar .
In tegenstelling tot mevrouw Kaufmann ben ik geen voorstander van meer controle op de Europese Centrale Bank .
Ik ben immers voorstander van de onafhankelijkheid van die bank .
Op politiek gebied moet er natuurlijk wel controle zijn .
De Commissie , de Raad en het Parlement moeten op het gebied van het buitenlands en veiligheidsbeleid samenwerken .
Tot nu toe houdt vooral de Raad zich daarmee bezig , terwijl alleen de Commissie bevoegd is voor de primitieve maatregelen inzake crisisbeheer .
Dat alles is in het totaalconcept niet goed genoeg geregeld .
Wij moeten onderzoeken of daarin op de intergouvernementele conferentie veranderingen moeten worden aangebracht .
Het Portugese voorzitterschap heeft al gezegd dat het zal onderzoeken of de opdracht van de intergouvernementele conferentie kan worden verruimd .
Een ander belangrijk punt is dat uit de huidige debatten , onder meer over een regering van een Europees land , blijkt dat wij in het Verdrag uitdrukkelijk moeten vermelden dat de Europese Unie geestelijk en moreel op de rechtsstaat en op het gemeenschappelijk en algemeen belang gericht is en dat op basis daarvan grondrechten in het Verdrag moeten worden opgenomen .
Dat zou immers een krachtige stabiliserende factor zijn .
Ik verzoek diegenen die zich op dit gebied tot nu toe terughoudend hebben opgesteld , daarover na te denken .
Misschien kunnen wij dan met betrekking tot de grondrechten vooruitgang boeken .
De Europese Unie heeft geen behoefte aan nieuwe instrumenten of bevoegdheden .
Ze moet over de instrumenten beschikken om haar bevoegdheden te kunnen uitoefenen .
Wij moeten er daarom voor zorgen dat wij de taken die het Verdrag ons oplegt , met die instrumenten namens de burger kunnen uitvoeren .
De intergouvernementele conferentie moet haar inspanningen vooral daarop toespitsen .
Als wij op dat terrein vooruitgang boeken , kunnen wij onze blik op de historische opdracht van de uitbreiding van de Europese Unie richten .
Dat is het belangrijkst .
Ik ben ervan overtuigd dat wij daarin onder leiding van het voorzitterschap van de Raad zullen slagen .
Mijnheer de voorzitter van de Raad , in de verschillende interventies is duidelijk naar voren gekomen dat de meerderheid van de Commissie constitutionele zaken en ook van de voorzitters van de fracties in dit Parlement , zij het niet zonder weerstand , instemt met het standpunt van het Portugese voorzitterschap om de problemen niet verder te vergroten door de intergouvernementele conferentie uit stellen .
Ik kan u verzekeren dat dat niet eenvoudig is geweest , vorige week , maar uiteindelijk heeft mijn commissie besloten het Portugese voorzitterschap vertrouwen te schenken en ik hoop dat dat vertrouwen niet beschaamd zal worden .
U heeft ons verteld over het begin van uw rondreis langs de verschillende hoofdsteden , over de moeilijkheden die sommige regeringen hebben om een consensus te bereiken in hun land en dus in hun parlement .
Gisteren hebben wij een dag lang gediscussieerd met vertegenwoordigers van de 15 nationale parlementen , deskundige en zware delegaties .
Ik vond het een zeer interessante dag .
Het was niet de bedoeling conclusies te trekken , dat kon ook niet , maar het debat was zeker bemoedigend .
Volgens mij moeten wij de vinger aan de pols houden , ons ervan verzekeren dat de nationale regeringen het parlement van hun land proberen te overreden adequate maatregelen te nemen die in overeenstemming zijn met de uitbreiding van de Unie en de weerstand van de parlementen niet als voorwendsel gebruiken om de conclusies van de intergouvernementele conferentie niet te tekenen .
Wij zullen in elk geval onze samenwerking en onze dialoog met de nationale parlementen tijdens de gehele intergouvernementele conferentie verdiepen .
Gisteren hebben wij ook gediscussieerd over het advies van de Commissie - hier vertegenwoordigd door commissaris Barnier ; wij hebben haar inzet onderkend , maar er waren verschillen van mening over de voorstellen .
Ook u , mijnheer de voorzitter van de Raad , hebt verschillende standpunten naar voren gebracht .
Gisteren is ook gebleken dat velen bang zijn dat de oorspronkelijke opzet van een politiek Europa door de uitbreiding op losse schroeven komt te staan .
Dit risico wordt trouwens ook gesignaleerd in een interview dat wel aan niemands aandacht zal zijn ontsnapt dankzij de gezaghebbende auteur ervan , Jacques Delors .
We moeten er daarom voor zorgen dat er tijdens de intergouvernementele conferentie daadwerkelijk wordt gesproken over de verbreding van de democratische basis van de Unie , over de vraag hoe we het systeem van beginselen , waarden en recht dat aan de Unie ten grondslag ligt en de rol van de politieke instellingen van de Unie , onder andere op economisch gebied , kunnen versterken .
Ook vandaag hebben we het in dit Huis daarover gehad , naar aanleiding van de situatie in Oostenrijk .
Wij rekenen op het Portugese voorzitterschap , op onszelf en op de Commissie om ervoor te zorgen dat dit alles besproken zal kunnen worden tijdens de intergouvernementele conferentie , op een constructieve en vruchtbare manier .
Voorzitter , alleen een versterkt Europa kan de uitbreiding aan .
Alleen een versterkt Europa is onkwetsbaar voor politieke opportunisten die onvrede exploiteren .
Daarom zijn grondige hervormingen noodzakelijk en dus een uitgebreide IGC-agenda .
Het Finse voorzitterschap luisterde alleen naar minimalistische regeringen en was helaas stokdoof voor dit Parlement .
Van zijn Finse voorganger kan Portugal leren hoe het niet moet .
Het is van groot belang dat het Europees Parlement en de Commissie bij deze IGC gezamenlijk optrekken .
Zij hebben op veel punten dezelfde belangen en dezelfde inzichten .
Een wezenlijk onderdeel van deze gezamenlijke inzet moet in elk geval zijn het instemmingsrecht van dit Parlement bij de komende verdragswijzigingen .
Van alle prioriteiten weegt die het zwaarst .
Wat is het oordeel van de Commissie hierover ?
Het betekent ook dat onze Parlementsvoorzitter en de twee vertegenwoordigers op gelijk politiek niveau , dus niet alleen in de werkgroep , maar op politiek niveau als de Commissie moeten kunnen deelnemen .
Er is geen enkele reden waarom rechtstreeks door de burgers gekozen vertegenwoordigers op een lager plan mee zouden kunnen praten dan de Commissie .
De grondige hervormingen zijn wij niet alleen verplicht aan de nieuwe lidstaten , maar ook aan onszelf .
Als wij door de uitbreiding Europa laten verwateren , verzuipen wij in ons eigen politieke moeras .
Mijnheer de Voorzitter , er zijn van die dagen dat ik de houding van dit Parlement echt niet kan begrijpen .
Ik doel hiermee op de masochistische neiging van deze instelling om geen gebruik te maken van haar eigen bevoegdheden .
Nadat het Parlement uit eigen beweging zijn deelname aan de IGC inperkte tot twee onbeduidende zetels , ziet het nu ook nog af van de mogelijkheid de agenda van de IGC uit te breiden .
U moet toegeven dat het Parlement met dit overhaaste advies het enige wapen dat het Verdrag hem biedt , uit handen geeft .
Het Parlement had immers eerst een uitgebreide agenda voor de IGC moeten eisen alvorens het zich uitsprak .
Misschien was het Parlement te zwak , misschien ook wel te stom hiervoor .
Dit zijn niet bepaald eigenschappen waar het Parlement trots op hoeft te zijn .
Waarom moeten we morgen , 3 februari , met spoed over dit advies stemmen ?
We hadden beter kunnen wachten tot de zitting van Straatsburg die op 14 februari begint .
We hadden dan immers bij de Raad een volledige en dus samenhangende agenda kunnen afdwingen .
Het is bepaald hypocriet om te verhullen hoe zwak we nu staan en om in onze resolutie zuur op te merken dat bij het opstellen van de agenda te weinig rekening is gehouden met de feitelijke situatie .
In onze haast laten we juist de kans voorbijgaan om een ambitieuzere agenda af te dwingen .
Als aan het einde van deze IGC bepaalde democratische tekorten niet zijn aangevuld , dan kunnen de fracties die zo snel te werk wilden gaan hiervoor verantwoordelijk gehouden worden .
Of we het nu willen of niet , het Parlement heeft zijn enige grip op de debatten door eigen toedoen verloren , en de besluitvorming zal nu weer in handen van de 15 lidstaten komen .
De overgrote meerderheid van de afgevaardigden was in november vorig jaar van mening dat de debatten veel breder van aard moesten zijn dan die welke in Amsterdam zijn gevoerd .
Ik wil deze afgevaardigden uitnodigen dit standpunt kracht bij te zetten door hun regering ervan te overtuigen dat een bredere IGC dankzij de Raad van Helsinki mogelijk is .
Dit is een sombere dag voor Europa .
De situatie in Oostenrijk heeft immers duidelijk gemaakt dat democratie niet vanzelfsprekend is en dat we ons steeds opnieuw van de democratische waarden moeten blijven overtuigen .
Ik denk dat we onze grondrechten op schrift moeten stellen en dat Europa , los van deze IGC , een grondwet nodig heeft .
Mijnheer de Voorzitter , in de onderhavige ontwerpresolutie wordt opnieuw geëist dat de komende intergouvernementele conferentie een uitgebreide agenda moet hebben waarop ingrijpende hervormingen van de instanties staan .
Als argument hiervoor wordt de komende uitbreiding van de Unie gebruikt .
Ik ben ervan overtuigd dat dit een verkeerde beoordeling is .
Een federale en centralistische EU die steeds meer te zeggen heeft over de lidstaten , is minder geschikt om uit te breiden .
Een flexibele EU die zich richt op minder , maar belangrijkere gebieden en die de nationale verschillen en democratieën respecteert , is beter in staat om aanzienlijk meer landen op te nemen .
In overweging D van de ontwerpresolutie wordt een beter gecoördineerd en opener economisch beleid op EU-niveau geëist .
Hier kan alleen over gesproken worden als er tegelijkertijd over de monetaire unie gesproken wordt .
In deze tekst staat niets over de grote , democratische en politieke problemen met de eurozone en de Centrale Bank .
Daar kun je niet aan voorbijgaan .
Als men de EU democratischer wil maken , moet de hele constructie van de EMU opnieuw worden onderzocht .
De Centrale Bank moet onder politiek toezicht komen , zodat de doelstelling van het wisselkoersbeleid bepaald wordt door politieke doelen zoals hoge werkgelegenheid en grote welvaart .
Om dit mogelijk te maken , moet het toezicht op de Centrale Bank verbeterd worden .
Het starre en mislukte monetarisme van het Stabiliteitspact moet opnieuw onderzocht en opgeheven worden , ten gunste van een uniform beleid waarin welvaart op de eerste plaats komt .
Artikel 56 van het Verdrag , dat iedere ingreep in het vrije kapitaalverkeer , de valutaspeculatie , verbiedt , moet verwijderd worden , zodat de schadelijke valutaspeculatie door middel van politieke controle gestopt kan worden .
De meeste EU-landen hebben een regering die voor de meerderheid uit sociaal-democraten bestaat .
Het is opmerkelijk dat , nu ze de kans hebben , niet één daarvan de doelstelling van de eurozone wil veranderen .
Het is immers niet geloofwaardig als men zegt dat de eurozone tegenwicht kan bieden tegen het mondiale kapitaal .
In de resolutie wordt geëist dat het Europees Parlement meer invloed op de intergouvernementele conferentie moet hebben .
Het is echter belangrijk om te benadrukken dat de intergouvernementele conferentie een conferentie van de lidstaten is en moet zijn .
Het zijn de parlementen , of bij referenda de bevolking van de lidstaten , die de ontwikkeling van het Verdrag moeten sturen .
Daarom is het uitgesloten dat het Europees Parlement officieel invloed heeft op het onderhandelingsproces of de ratificatie .
Mijnheer de Voorzitter , de tekst van de Commissie constitutionele zaken is in essentie positief en ik zal dan ook voor stemmen , ook al had ik zelf een groot aantal amendementen ter uitbreiding ingediend .
De gebeurtenissen van de afgelopen dagen hebben duidelijk gemaakt dat de kritiek op de methode van de uitbreiding en de herziening van de Verdragen terecht was .
De Unie kan niet tot 28 leden worden uitgebreid zonder het vraagstuk aan te snijden of Europa gemeenschappelijke beginselen en waarden heeft ; of Europa niet meer is dan een vrijhandelszone of een hoger doel heeft : een supranationale Unie - in wat voor vorm precies , dat moet nog worden vastgesteld - die de weg wil wijzen naar een nieuwe beschaving en democratie .
Dat is wat bedoeld werd en wordt wanneer gevraagd wordt om een Europese grondwet .
Bij de herziening van de Verdragen gaat het echter slechts om een paar interne regels : deze herziening is noodzakelijk en belangrijk , maar de fundamentele vraag die eraan voorafgaat is daarmee niet beantwoord : wat is Europa , wat zijn de gemeenschappelijke beginselen en dus , de doelstellingen en grenzen ?
Maar de politiek wreekt zich : als ze door het raam weggejaagd wordt uit een debat over een beperkte agenda , keert ze door de deur weer terug , en wel door de voordeur , met het geval-Oostenrijk .
Daar is immers een partij in de regering opgenomen met schijnbaar als fundamentele waarden intolerantie , xenofobie , vormen van racisme .
En het gaat hier niet om banden met het verleden , maar om de toekomst .
Niets is dan kortzichtiger dan ons in een linker- en een rechterkamp te verdelen .
Ik behoor tot de liberale katholieken : wij zijn niet links , maar wij zijn net zo gehecht aan tolerantie , aan de gemeenschappelijke Europese waarden als alle anderen .
Wij willen niets te maken hebben met ideologieën die deze waarden ontkennen .
De Raad heeft er goed aan gedaan dit vraagstuk aan Europa en aan de wereld voor te leggen .
Als deze waarden niet worden opgenomen in een fundamenteel Handvest van de rechten , in een Europese grondwet , heeft het Europa dat wij bouwen geen stevige en duurzame basis .
Commissaris Barnier , ik weet - tenminste , dat denk ik - dat u en de vertegenwoordigers van het Portugese voorzitterschap deze waarden delen : maakt u gebruik van de ruimte die de conferentie van december heeft gelaten om deze thema ' s en deze beginselen op te nemen ; alleen zo kunnen we een duurzaam Europa bouwen .
Mijnheer de Voorzitter , het verheugt mij dat ik kan verwijzen naar een paar markante uitspraken van een kleine groep noordse sceptici en tegenstanders van het krachtige en groeiende integratieproces , dat in de grond de democratie in heel Europa bedreigt .
Ik denk aan de uitspraken van de heren Bonde en Sjöstedt , die aanhaalden dat dit voorstel een aantal relatief onwillekeurige , maar ongetwijfeld rationele en machtsbewuste initiatieven voor een centralistische en federalistische EU bevat .
Zij hadden het terecht over het probleem van de muntunie en het centraal bestuur en zij stelden daar enkele democratische alternatieve principes tegenover .
De rationele politieke opschudding die momenteel in mijn land Denemarken plaatsvindt , heeft te maken met de onmogelijkheid om de Unie tegelijkertijd in de breedte en in de diepte uit te breiden .
Als zoveel nieuwe lidstaten tot de Unie toetreden is het onmogelijk een intensievere kwalitatieve integratie naar de Verenigde Staten van Europa toe te verwezenlijken .
Dit is echter precies wat er gebeurt .
Bij elke geografische uitbreiding van de EU hebben wij meegemaakt dat de uitbreiding in de breedte telkens gevolgd werd door een intense verdieping en dat is precies wat de commissie in paragraaf 7 van de ontwerpresolutie voorstelt .
Daarin pleit de commissie namelijk voor een verruiming van de agenda van de Conferentie en in het licht van de ontwikkeling van de voorbije dagen kan men zich afvragen waartoe intergouvernementele conferenties en verdragswijzigingen eigenlijk dienen , wanneer de regeringsleiders - met andere woorden de Raad - beslissingen nemen met betrekking tot de individuele lidstaat en daarmee het democratische proces in deze lidstaat raken .
Wat je ook denkt van mijnheer Haider - ik persoonlijk beschouw hem als een zeer gevaarlijk politicus - je mag je niet mengen in het democratisch proces van een zelfstandige en vredelievende staat .
Wanneer we intergouvernementele conferenties houden en verdragswijzigingen in overweging nemen , moeten we er steeds rekening mee houden dat de EU niet ophoudt zich te ontwikkelen , soms in strijd met het verdrag , zoals we vandaag gezien hebben .
Mijnheer de Voorzitter , ik heet commissaris Barnier en het Portugese voorzitterschap hier vanmiddag hartelijk welkom .
Op 14 februari begint de intergouvernementele conferentie , die tegen eind 2000 haar werkzaamheden moet afronden .
De IGC heeft een zware opdracht , maar kan die zeker tot een goed einde brengen .
Ik denk dat alle fracties het erover eens zijn dat de agenda van Helsinki onvoldoende is om de hervormingen uit te voeren die nodig zijn om Europa op de uitbreiding voor te bereiden .
Wij mogen ons dus niet beperken tot wat men de belangrijke leftovers van Amsterdam noemt .
Dat zijn de uitbreiding van de meerderheidsstemming - waarmee wij in mijn land instemmen behalve op belastinggebied - , de herweging van de stemmen in de Raad in het voordeel van de grotere landen en het aantal leden van de Commissie in een uitgebreid Europa .
Wat dat laatste punt betreft , wil Ierland het recht behouden om , ongeacht het aantal landen dat tot de Unie toetreedt , een volwaardig lid van de Commissie aan te wijzen .
De kwestie van de herweging van de stemmen in de Raad is voor ons bespreekbaar op voorwaarde dat de grotere lidstaten aanvaarden dat elke lidstaat een volwaardig lid van de Commissie mag aanwijzen .
Ik denk dat ik daarmee het standpunt van vele kleinere landen vertolk .
De intergouvernementele conferentie moet ook debatteren over de eventuele splitsing van de Verdragen in een politiek en een constitutioneel gedeelte .
Wij stemmen in met een splitsing van de Verdragen als die geen beperking inhoudt van de controle die de kleinere lidstaten nu kunnen uitoefenen als over een herziening van het politieke deel van het Verdrag wordt onderhandeld .
Als wij geen volwaardige vertegenwoordiger in de Commissie krijgen , kunnen wij met andere woorden ook niet aan het politieke debat deelnemen .
Wij zullen de ontwikkelingen op dat gebied dan ook aandachtig volgen .
Wij kijken uit naar het Handvest van de grondrechten en zijn benieuwd wat het zal inhouden .
Mijnheer de Voorzitter , in het Verdrag van Amsterdam is het aantal leden van het Europees Parlement op 700 bepaald .
Wij zullen hier in het Parlement moeten debatteren over de vraag hoe dat aantal in het uitgebreide Europa zal worden verdeeld .
Mijnheer de Voorzitter , ik wil van harte aanneming van het advies van de heren Dimitrakopoulos en Leinen aanbevelen .
Daarin komt zonder meer onze teleurstelling tot uiting over de ontoereikendheid van de agenda .
Tevens maken wij daarin echter duidelijk dat wij haast hebben met de intergouvernementele conferentie .
Het gunstige tijdschema dat wij hebben vastgesteld , is daar een bewijs van .
Mijns inziens hoeft het Europees Parlement , op grond van de huidige Verdragsbepalingen , niet te verwachten dat het bij een politieke controverse zegevierend uit de strijd zal komen .
Daarom is het verstandiger , in samenwerking met de Commissie , onze aandacht toe te spitsen op de formulering van opbouwende voorstellen voor de noodzakelijke hervormingen .
Wij hebben reeds waardevolle voorstellen van de Commissie gekregen en moeten nu gebruik maken van de mogelijkheid tot dialoog , op elk politiek niveau , ook met de nationale parlementen .
Op die manier kunnen wij een gunstig klimaat van samenwerking creëren en bijdragen aan kwalitatief hoogstaande hervormingen .
De vertegenwoordigers van het Parlement in de intergouvernementele conferentie hebben tot taak hun onderhandelingspartners duidelijk te maken dat wij met de institutionele hervormingen van de Unie ook de verantwoordelijkheid op ons nemen voor de constitutionele ontwikkeling van de Unie .
Daarom moet men ervan doordrongen zijn dat van koehandel geen sprake kan zijn .
De vraagstukken waar de intergouvernementele conferentie een oplossing voor moet vinden , zijn daar veel te gevoelig voor .
Het zal een koud kunstje zijn oplossingen aan te dragen , maar de vraag is of die oplossingen bestand zullen zijn tegen de tand der geschiedenis .
Ik wil twee punten noemen waar het misschien om zal spannen .
Het eerste punt betreft het evenwicht tussen grote en kleine landen , dat tot nu toe kon worden gevrijwaard .
Europa is echter geen klassieke federale staat en kan dat ook niet worden .
Onze oplossingen moeten derhalve stroken met de fundamentele opzet van de Europese Unie , van een unie van landen , en een unie van volkeren .
Het tweede terrein van confrontatie is moeilijker .
Aangezien het aantal leden van de Europese Unie binnenkort zal stijgen , eisen wij meer doeltreffendheid van de toekomstige Unie .
Haar instellingen moeten eenvoudiger en sneller kunnen werken .
De Europese Unie is echter van nature - en zal dat ook blijven - een ingewikkeld verbond van verschillende staten .
Er bestaan mogelijkheden tot vereenvoudiging en stroomlijning .
Deze mogelijkheden zijn reëel , maar niet onbeperkt .
Als wij de perken van deze mogelijkheden te buiten gaan , in de hoop daarmee een eenzijdige efficiëntie te bewerkstelligen , zullen wij de legitimatiegrondslag van de Europese Unie teniet doen .
Ik ben echter optimistisch .
Mijnheer de Voorzitter , het mandaat van de intergouvernementele conferentie moet worden uitgebreid .
De belangrijkste zaak die hieraan moet worden toegevoegd is de differentiatie binnen de Europese Unie .
Het is te betreuren dat men zich ook hier in het Europees Parlement tot nu toe helemaal niet heeft beziggehouden met de differentiatie binnen de Unie die echter noodzakelijk is , opdat de Unie zich op de overeengekomen manier kan uitbreiden .
Voormalig Commissievoorzitter Jacques Delors heeft in het openbaar opnieuw de gedachte naar voren gebracht van een Europese confederatie .
Hij heeft ook gezegd dat de avant garde-landen die bij de integratie vooroplopen , sneller vooruitgang moeten kunnen boeken dan de andere en dat zij voor de duidelijkheid hun eigen instellingen moeten hebben .
Huidig Commissievoorzitter Prodi en hoge vertegenwoordiger Solana hebben gelijksoortige gedachten geuit .
De Fractie van de Europese Liberale en Democratische Partij heeft haar mening over de differentiatie binnen de Unie naar voren gebracht in de door haar in maart aangenomen verklaring .
Hierin wordt voor Europa een systeem van concentrische cirkels , het " uimodel " , voorgesteld .
In de volgende IGC-resolutie moet het Parlement zich concreet bezighouden met de kwestie differentiatie en flexibiliteit .
De resultaten van zowel de uitbreiding als de integratie worden bedreigd als wij niet in staat zijn het door de liberale fractie voorgestelde systeem van concentrische cirkels te creëren .
Mijnheer de Voorzitter , dames en heren , mevrouw Frassoni en de heer Onesta hebben zich al ietwat sceptisch uitgelaten over een aantal aspecten van de kwestie die ons hier bezighoudt .
Ik maak mij zorgen over de subsidiariteit , niet alleen tussen de Unie en de lidstaten , maar ook tussen de lidstaten en hun regio ' s met intern zelfbestuur .
Daarvoor is er onvoldoende aandacht en daarom is er heel wat waarover wij ons zorgen moeten maken .
Ik vestig in het bijzonder de aandacht op een van de gevolgen van de uitbreiding voor het Europees Parlement .
Opdat het Parlement ook in de toekomst behoorlijk kan functioneren , is afgesproken dat het maximaal 700 leden mag tellen .
Wij passen op dit ogenblik het principe van degressieve proportionaliteit toe : zes zetels voor elk land plus een zetel per half miljoen inwoners .
Dat heeft tot gevolg dat Luxemburg met zijn 367.000 inwoners meer afgevaardigden in het Parlement heeft dan Wales , een Britse regio met gedeeltelijk zelfbestuur .
Schotland heeft vijf miljoen inwoners , maar heeft in dit Parlement op dit ogenblik slechts acht afgevaardigden .
Denemarken en Finland hebben evenveel inwoners , maar hebben elk zestien afgevaardigden .
Wat gaat er nu gebeuren als wij het maximum van 700 leden handhaven , de bevolking geleidelijk met 26 % laten toenemen en ingaan op het volgens mij slechte voorstel van de Commissie om een Europese lijst van kandidaten in te voeren ?
Wat zal er dan gebeuren met bijvoorbeeld Schotland , dat ik hier vertegenwoordig ?
Welnu , dat zal geen enkele rol meer spelen !
Het hoeft de leden van het Europees Parlement in deze omstandigheden dan ook niet te verbazen dat de mensen in Schotland en soortgelijke landen zich afvragen of uitbreiding ook niet moet betekenen dat ook vanuit de bestaande lidstaten nieuwe landen tot de Unie worden toegelaten .
In Schotland zijn steeds meer mensen die mening toegedaan .
Mijnheer de Voorzitter , mijnheer de fungerend voorzitter van de Raad , mijnheer de commissaris , het debat dat wij hier vandaag voeren heeft een bijzondere politieke betekenis .
Het gaat hier immers niet om een debat over de inhoud .
Het gaat hier niet om punten die reeds op de agenda staan of punten die ontbreken en die wij allen graag zouden zien toegevoegd .
Het gaat erom dat wij het politieke standpunt van het Europees Parlement ten aanzien van de op handen zijnde intergouvernementele conferentie willen bepalen .
En op dat vlak is er niets nieuws onder de zon , op één uitzondering na .
Het nieuwe element is dat het Europees Parlement door dit advies uit te brengen en het morgen ook daadwerkelijk aan te nemen een positieve strategie ontwikkelt die de uitbreiding van de agenda van de IGC ten goede zal komen .
Op deze manier geeft het overigens tevens blijk van zijn bereidheid om door middel van zijn twee vertegenwoordigers en zijn Voorzitter bij te dragen aan de verrijking van een definitieve oplossing voor de herziening van het Verdrag .
In het advies wordt gepleit voor de bijeenkomst van de IGC , maar tezelfdertijd wordt kritiek geuit - hoe kan het ook anders - op de inhoud van de agenda .
Op dit moment is de situatie binnen het institutioneel kader klaar en duidelijk .
Iedereen kent het positieve en ambitieuze standpunt van het Portugese voorzitterschap , iedereen kent het standpunt van dit Europees Parlement , de Commissie heeft zopas een document opgesteld waarin zij een aantal van haar standpunten uiteenzet en voor bepaalde kwesties optionele oplossingen hanteert .
Of om het in voetbaltermen uit te drukken , " de bal " bevindt zich momenteel in het kamp van de Europese Raad .
In dit verband , mijnheer de voorzitter en mijnheer Seixas da Costa , mijn dierbare vriend , zou ik u de volgende vraag willen stellen .
Hoewel ik niet meer wil weten dan strikt noodzakelijk is teneinde de gemeenschappelijke doelstelling niet in gevaar te brengen , zou ik van u graag een aantal elementen willen vernemen die u ons zonder problemen kunt meedelen en die ons tot nut kunnen strekken .
Ik zou het met andere woorden op prijs stellen dat u ons tot op zekere hoogte deelgenoot maakt van de informatie die u tijdens uw contacten bij uw bezoek aan de verschillende hoofdsteden heeft verzameld en van uw eigen standpunt terzake .
Op dit moment komen de werkzaamheden in het Europees Parlement immers op de tweede plaats en moeten wij ons bovenal toespitsen op ons lobbywerk en onze pogingen om de nationale regeringen die weigeren meer punten aan de agenda toe te voegen te bewerken en op andere gedachten te brengen .
Mijn tweede vraag is aan commissaris Barnier gericht .
Zij heeft betrekking op het initiatief van de Commissie .
Ik was een van degenen die kritiek had .
Ik was namelijk van mening dat de Commissie op de bijeenkomst van de Europese Raad in Helsinki verder had moeten gaan .
Anderzijds vind ik wel dat de Commissie uitstekend werk heeft geleverd , ongeacht het feit of ik al dan niet instem met de oplossingen van het op 26 januari jongstleden aangenomen document .
Maar waarom beperkt de Commissie zich tot de leftovers van Amsterdam en verwijst zij nauwelijks naar andere mogelijke punten ?
Waarom beperkt zij zich tot de vaststelling dat eventueel ook andere thema ' s kunnen worden toegevoegd , met name het Handvest van de grondrechten en de kwesties inzake het gemeenschappelijk buitenlands en veiligheidsbeleid ?
Het is daarom dat ik de Commissie uitdaag om , net zoals zij uitstekend werk heeft geleverd met betrekking tot de reeds bekende voorstellen , ook hier het voortouw te nemen en nieuwe elementen uit te werken .
Zij zou toch minstens alternatieven moeten aanbieden .
Zo kunnen deze onderwerpen misschien later in de agenda worden opgenomen en aan het succes van de conferentie bijdragen .
Mijnheer de Voorzitter , tot slot zou ik mijn oprechte felicitaties aan het Portugese voorzitterschap willen overmaken .
Het is geen gemakkelijke taak , maar u mag er zeker van zijn dat zij in goede handen is .
Mijnheer de Voorzitter , het is geen nieuws dat de Europese Unie op een kruispunt staat .
Het is al vaak gezegd .
Maar deze keer is het echt zo .
We hebben - en dit is buitengewoon positief - de eenheidsmunt ingevoerd , en nu zijn we op weg naar de uitbreiding .
De vraag is nu of we de uitbreiding goed voorbereid tegemoet gaan of niet .
Kiezen we voor een uitbreiding zonder verdieping of voor een uitbreiding met verdieping ?
Dit is waar het om gaat , en dit is waar elke discussie over de intergouvernementele conferentie , haar agenda en haar werkwijze over moet gaan .
Het is duidelijk dat de Raad op dit moment niet kiest voor een uitbreiding met verdieping .
Daarmee brengt hij de uitbreiding zelf in gevaar en ondermijnt hij de kansen voor een politieke Unie .
Dit is moeilijk uit te leggen aan de publieke opinie .
De Raad moet goed beseffen dat we veel verder moeten gaan bij de intergouvernementele conferentie , als we willen dat de toekomst van de Europese Unie wordt gebouwd op een uitbreiding met stevige fundamenten .
De Raad raadpleegt het Parlement , en het Parlement geeft zijn mening .
Wij willen wel een intergouvernementele conferentie , maar niet zo een .
Moet er een intergouvernementele conferentie komen ?
Natuurlijk .
Maar niet zo ' n soort intergouvernementele conferentie .
De agenda moet veel verder reiken , we moeten veel meer moed tonen in de kwesties die we aan de orde stellen , we moeten veel meer transparantie en veel meer democratische gezindheid tonen .
En meer democratische gezindheid betekent dat het Europees Parlement ruimer bij de besluitvorming moet worden betrokken en dat de Commissie vaker in staat moet worden gesteld - inderdaad , vaker - om gebruik te maken van haar initiatiefrecht .
Het betekent ook zonder enige twijfel dat er duidelijke doelstellingen moeten worden geformuleerd .
De functionalistische aanpak is verleden tijd , of dat nu goed is of slecht .
De functionalistische aanpak heeft ons gebracht waar wij nu zijn .
Heeft hij iets opgeleverd ?
Ja , maar het gaat er nu om een kwalitatieve sprong voorwaarts te maken , en in politieke termen wil dit zeggen , mijnheer de fungerend voorzitter van de Raad , dat we onze partners in de Unie ervan moeten overtuigen dat te weinig doen op dit moment de slechtste dienst is die we de Europese Unie kunnen bewijzen .
Mijnheer de Voorzitter , geachte afgevaardigden , in dit stadium en aan het einde van dit debat , dat ik met veel aandacht en interesse heb gevolgd , wil ik enkele aanvullende opmerkingen maken over de richtsnoeren en over de betogen die ik de afgelopen weken samen met voorzitter Prodi mocht houden .
Mijnheer de Voorzitter , geachte afgevaardigden , uw twee rapporteurs Dimitrakopoulos en Leinen hebben in hun verslag , dat na zeer nauwgezet werk tot stand is gekomen , voorgesteld dat het Parlement op grond van artikel 48 van het Verdrag een formeel advies moet aannemen .
Aangezien dit advies is aangenomen , kan de intergouvernementele conferentie op 14 februari , overeenkomstig het voorstel van het Portugese voorzitterschap , daadwerkelijk van start gaan .
De Commissie heeft van haar kant , op grond van ditzelfde artikel 48 , een advies aangenomen dat men van de Commissie verwachten mocht .
Het doet ons genoegen dat deze conferentie nu eerder van start kan gaan dan aanvankelijk werd aangenomen .
Wij weten dat de komende weken zeer nuttig zullen zijn .
Ik wil nu enkele opmerkingen maken naar aanleiding van wat ik in deze ontwerpresolutie gelezen heb en wat ik hier van sprekers van verschillende fracties heb gehoord .
Allereerst , geachte afgevaardigden , heeft de Commissie begrip voor de wens van een aantal EP-leden de agenda uit te breiden .
Ik begrijp uw vrees dat de agenda te beknopt is .
Toch ben ik van mening dat we op basis van het mandaat van Helsinki aan de slag kunnen .
Ik had dit overigens al vlak na de Top van Helsinki in de Commissie constitutionele zaken te kennen gegeven .
De Commissie heeft zich bij het opstellen van haar eigen advies op dit mandaat gebaseerd , maar heeft daarbij gebruik gemaakt van alle mogelijkheden die dit mandaat biedt .
We zijn niet beperkt tot wat men overigens ten onrechte de drie leftovers noemt .
Net als Richard Corbett houd ik niet van het begrip leftovers , omdat het de indruk wekt dat het om drie kleine , onbelangrijke zaken zou gaan .
Het gaat juist om drie zeer belangrijke en zeer complexe vraagstukken .
Ze zijn zo complex dat het in Amsterdam aan collectieve politieke moed ontbrak om ze daadwerkelijk aan te pakken .
In reactie op de zorgen die de heer Seguro zojuist met betrekking tot dit vraagstuk uitte , wil ik hem zeggen dat wij ons niet tot deze drie vraagstukken willen beperken .
Ik ben weliswaar van mening dat ze met prioriteit behandeld moeten worden , maar ze zijn niet de enige vraagstukken waarover men zich op de conferentie moet buigen .
Wij moeten ook aan andere problemen het hoofd bieden en wij vinden dat er tevens naar andere kwesties moet worden gekeken op deze conferentie , als het Portugese voorzitterschap , en straks het Franse voorzitterschap , dat tenminste wil .
Er moeten immers , zo kort voor de uitbreiding , belangrijke beslissingen genomen worden .
Wij zijn er klaar voor , of het nu gaat om het Handvest van de grondrechten waarvoor de werkzaamheden van start zijn gegaan , het GVBV en de institutionele gevolgen van de onderhandelingen die over het defensiebeleid zijn gevoerd , of het zeer moeilijke vraagstuk van de reorganisatie van de Verdragen waaraan wij blijven werken .
Ik heb veel opmerkingen gehoord over het advies van de Commissie .
Deze opmerkingen hadden op al deze vraagstukken betrekking en gingen er soms diep op in .
Soms werd er gedetailleerd gesproken over nieuwe ontwerpartikelen .
Niemand heeft echter kunnen constateren dat we ons buiten het mandaat van Helsinki begaven .
Dit bewijst dat we het mandaat eerbiedigen , maar dat we gebruik maken van iedere mogelijkheid die het mandaat biedt om vooruitgang te boeken .
Wat de deelname van het Europees Parlement aan de werkzaamheden van de conferentie betreft , denk ik dat minister Seixas da Costa het met me eens zal zijn dat u het niveau van de studie- en onderhandelingsgroep , waarvan uw twee vertegenwoordigers professor Tsatsos en Elmar Brok deel gaan uitmaken , niet moet onderschatten .
Natuurlijk zullen net als bij iedere institutionele onderhandeling nog enkele laatste arbitrages worden uitgevoerd .
De Raad , en met name de Raad Algemene Zaken , zullen zo het succes van deze conferentie gaan bepalen .
Ik wil overigens opmerken dat de voorzitter van de Commissie , de heer Prodi , deel uitmaakt van de Raad .
Hij wil van deze plaats en rol naast de staatshoofden en regeringsleiders gebruik maken , zeker aan het eind van de onderhandelingen .
De werkzaamheden van de Raad moeten goed worden voorbereid .
Geachte afgevaardigden , deze voorbereidende werkzaamheden mogen niet worden onderschat .
Ze zijn buitengewoon belangrijk en nuttig om tot een resultaat te komen dat van vergelijkbaar niveau is met hetgeen in Amsterdam is bewerkstelligd .
Het gaat hierbij niet uitsluitend om technische verduidelijkingen .
Ik denk dat de persoonlijke vertegenwoordigers van de ministers van Buitenlandse Zaken , uw twee vertegenwoordigers en ik als vertegenwoordiger van de Commissie tot de kern van de zaken zullen doordringen .
Pas later , en op een ander niveau , zullen de laatste arbitrages plaatsvinden .
Tijdens deze conferentie , geachte afgevaardigden , gaat het niet alleen om de positie van de onderhandelaars , maar ook om de kwaliteit van hetgeen ze te zeggen hebben .
Ik wil nogmaals in dit Parlement in herinnering brengen dat mijns inziens de status van de twee vertegenwoordigers van het Europees Parlement voor het van start gaan van de Top van Amsterdam weliswaar op sommige punten onduidelijk en ontoereikend was , maar dat de wijze woorden van mevrouw Guigou en de heer Brok zwaar hebben meegewogen in de onderhandelingen .
Ik ben ervan overtuigd dat dit ook deze keer het geval zal zijn en ik zal erop toezien dat er naar de ideeën van uw twee vertegenwoordigers geluisterd wordt en dat er tijdens de onderhandelingen rekening mee wordt gehouden .
Ik ben er zeker van dat het Europees Parlement net als de Commissie geen toeschouwer zal zijn bij de onderhandelingen .
Geachte afgevaardigden , wij wachten nu dus met veel belangstelling op uw advies waarin u zult aangeven wat de concrete prioriteiten en voorstellen van het Parlement zullen zijn met betrekking tot de onderhandelingen .
Het is van groot belang dat de twee instellingen die bij de onderhandelingen aanwezig zullen zijn , de Commissie enerzijds en het Parlement anderzijds , net als de leden van de Raad de burgers van de Unie iedere dag en op ieder moment zullen uitleggen wat de inzet van deze conferentie is en welke oplossingen wij Europese instellingen aanraden om ervoor te zorgen dat de Unie na de uitbreiding goed kan blijven functioneren en het gemeenschappelijk belang kan blijven dienen .
De komende maanden , geachte afgevaardigden , zal de Commissie op nauwe en intelligente wijze samenwerken met uw twee vertegenwoordigers Tsatsos en Brok , en zo nodig onze standpunten nader tot elkaar brengen .
Waarschijnlijk zullen we er niet altijd dezelfde meningen en standpunten op nahouden .
Er zullen ongetwijfeld verschillen zijn , maar dat is normaal .
Wat belangrijk is , is dat er sprake is van samenhang .
Al sinds mijn aantreden bij de Commissie wil ik deze samenhang vergroten .
Het is van belang dat we met betrekking tot een zeer groot aantal vraagstukken op dezelfde golflengte zitten en deze onderhandelingen op een hoger niveau brengen .
Dit is logisch , want - ik herhaal het nogmaals - we hebben met deze onderhandelingen hetzelfde doel voor ogen en we weten beiden dat ze van groot belang zijn voor de Europese Unie .
Ik wil tot slot nog snel drie aanvullende opmerkingen maken , mijnheer de Voorzitter .
Allereerst wil ik de Commissie constitutionele zaken en haar voorzitter Napolitano danken voor hun bijzonder sterke en originele initiatief van gisteren om de bevoegde vertegenwoordigers van de nationale parlementen , de Commissie constitutionele zaken en de Commissie bijeen te brengen voor een eerste gezamenlijk debat .
Deze dialoog tussen nationale parlementen , het Europees Parlement en onszelf is van bijzonder groot belang .
Ik heb overigens gezegd dat ik mijn bijdrage zal leveren door naar ieder van de nationale parlementen af te reizen .
Morgen ga ik naar Londen , over twee weken naar Berlijn en over drie weken naar Parijs .
Zo zal ik van hoofdstad naar hoofdstad reizen om deel te nemen aan de dialoog .
Ik vind dit een buitengewoon goed initiatief en ik wil u er hartelijk voor danken .
In de tweede plaats wil ik het Portugese voorzitterschap danken voor zijn goede wil .
Dit geldt in het bijzonder voor de heer Seixas da Costa .
In zijn betoog van zojuist kwam deze goede wil duidelijk naar voren .
Ook werd duidelijk dat het Portugese voorzitterschap als het aan hem ligt meer wordt dan een tussentijds voorzitterschap .
Portugal zal met deze onderhandelingen aanvangen .
We weten heel goed dat ze niet binnen zes maanden kunnen worden afgerond en dat het Franse voorzitterschap ze zal voortzetten .
We hopen dat deze onderhandelingen niet alleen voor het einde van 2000 afgerond zullen zijn , maar ook dat ze succesvol zullen zijn , hetgeen niet precies hetzelfde is .
Onderhandelingen afronden is iets anders dan onderhandelingen succesvol afronden .
Frankrijk zal voor de aflossing zorgen , maar de omstandigheden waarin deze aflossing door uw toedoen , mijnheer de Voorzitter , en door toedoen van het Portugese voorzitterschap plaats zal vinden , zijn van groot belang voor het verdere verloop .
Het is essentieel dat we de werkzaamheden onder uw leiding gedurende deze maanden gezamenlijk uitvoeren .
Wij hebben groot vertrouwen in , en hooggespannen verwachtingen over , de manier waarop het Portugese voorzitterschap deze taak zal vervullen .
Portugal is een klein land , wat evenwel niet betekent dat het geen grote ambities koestert .
Ik heb naar uw woorden en die van premier Guterrez en de minister van Buitenlandse Zaken geluisterd , en ik kan u zeggen dat ik alle vertrouwen heb in de ambitie van het Portugese voorzitterschap en de zeer goede wil waarmee het deze onderhandelingen zal voeren .
Het kan in deze maanden op de steun van de Commissie rekenen .
Ik wil u tenslotte nogmaals zeggen dat er zeer veel werk verzet moet worden om de onderwerpen waarover onderhandeld wordt algemeen bekend te maken .
Het zijn immers moeilijke onderwerpen die niet alleen betrekking hebben op de politiek , maar ook op het institutionele apparaat .
Deze onderwerpen zijn niet altijd eenvoudig uit te leggen .
Reden temeer voor de Europese afgevaardigden , ministers en commissarissen om wat tijd uit te trekken om de burger te informeren , kortom : om tijd te maken voor het publieke debat .
De Commissie zal van haar kant initiatieven ontplooien om dit publieke debat op gang te brengen .
 
Grensoverschrijdende diensten Aan de orde is het gecombineerd debat over de volgende verslagen : A5-0007 / 2000 van mevrouw Berger , namens de Commissie juridische zaken en interne markt , over een voorstel voor een richtlijn van het Europees Parlement en de Raad betreffende de voorwaarden voor de terbeschikkingstelling , in het raam van verrichting van grensoverschrijdende diensten , van werknemers in loondienst die onderdaan van een derde land zijn ( COM ( 1999 ) 3 - C4-0095 / 1999 - 1999 / 0012 ( COD ) ) ; A5-0012 / 2000 van mevrouw Berger , namens de Commissie juridische zaken en interne markt , over een voorstel voor een richtlijn van de Raad tot uitbreiding van het vrij verrichten van grensoverschrijdende diensten tot in de Gemeenschap gevestigde onderdanen van een derde land ( COM ( 1999 ) 3 - C4-0096 / 1999 - 1999 / 0013 ( CNS ) ) .
Mijnheer de Voorzitter , mijnheer de commissaris , dames en heren , ik moet mij verontschuldigen voor mijn lichte heesheid , maar als Oostenrijks afgevaardigde heb ik vandaag al heel wat moeten verklaren en zeggen .
Ik wil de Commissie hartelijk danken voor haar initiatieven en voor de twee ontwerprichtlijnen waarover wij het nu hebben .
Daarmee verhelpt ze twee ernstige gebreken van de interne markt , wat van groot belang is voor de Europese economie en voor 5 miljoen burgers van derde landen die als zelfstandigen of werknemers in de Europese Unie verblijven .
Op dit ogenblik zijn er al een aantal arresten van het Europees Hof van Justitie over werknemers .
Ik heb het in het bijzonder over de arresten in de zaak-Rush Portuguesa en -Van der Elst .
Daaruit blijkt dat de vrijheid van dienstverlening het mogelijk moet maken dat onderdanen van derde landen als werknemers voor grensoverschrijdende dienstverrichting ter beschikking worden gesteld zonder dat ze daarvoor een arbeidsvergunning nodig hebben .
Het Europees Hof van Justitie had het niet expliciet over visa en verblijfsvergunningen .
Ook de lidstaten konden dat probleem derhalve niet oplossen .
Ook wat het wegvallen van de verplichte arbeidsvergunning betreft , hielden niet alle lidstaten zich echter aan de arresten van het Europees Hof van Justitie .
Er bestaan nog altijd ontoelaatbare en vooral voor kleinere ondernemingen vaak onoverkomelijke barrières voor de grensoverschrijdende verrichting van diensten .
Wat de zelfstandigen betreft , verleent het huidige Gemeenschapsrecht onderdanen van derde landen niet het recht grensoverschrijdende diensten te verrichten .
Er moet dus een rechtsbesluit komen .
Beide ontwerprichtlijnen hebben ten doel het EU-ondernemingen makkelijker te maken vrij diensten te verrichten .
Het gaat niet om oorspronkelijke rechten voor onderdanen van derde landen naar het voorbeeld van het vrij verkeer .
Alle regelingen inzake binnenkomst en verblijfsrecht zijn accessoir .
De Commissie juridische zaken en interne markt van het Europees Parlement en ikzelf zijn van mening dat de door de Commissie gekozen rechtsgrondslagen de juiste zijn en dat de Juridische Dienst van de Raad in zijn advies dus ongelijk heeft .
Ik zie dan ook geen enkele juridische reden om de behandeling van beide ontwerprichtlijnen in de Raad niet spoedig voort te zetten .
Ik denk ook dat de Raad de richtlijnen met de door het Parlement voorgestelde wijzigingen gemakkelijker kan goedkeuren dan het voorstel van de Commissie .
Veel van onze amendementen vinden hun oorsprong in bedenkingen die ook in de Raad zijn geformuleerd .
Wij proberen die bedenkingen in overeenstemming te brengen met de taak die ons door het geldende recht en de economische wijsheid is opgedragen .
Ook met het oog op de acceptatie in de Raad kan ik de Commissie er alleen maar toe oproepen de door het Parlement aangenomen amendementen zo volledig mogelijk over te nemen , ook als sommige daarvan sterk van de oorspronkelijke voorstellen van de Commissie afwijken .
Ik ben ervan overtuigd dat de Raad het dan gemakkelijker eens zal kunnen worden .
Ik zal het nu over onze belangrijkste amendementen hebben .
Een belangrijk onderscheid bestaat erin dat wij , in plaats van een systeem met een dienstverrichtingskaart en verplichte melding van elke opdracht , niet meer voorzien in de mogelijkheid dat voor elke opdracht de voorafgaande melding aan het ontvangende land kan worden geëist .
Dat systeem lijkt ons praktisch onbruikbaar .
Ter compensatie moeten voor de afgifte van de dienstverrichtingskaart alle mogelijke hinderpalen uit de weg worden geruimd en moeten in vergelijking met het voorstel van de Commissie strengere eisen voor de afgifte van de dienstverrichtingskaart vervuld zijn .
De voorwaarden inzake regelmatig werk , legaal verblijf en verzekering moeten niet alleen op het ogenblik van de afgifte van de bewijzen vervuld zijn , maar ook tijdens de hele geldigheidsduur van de kaart en tot drie maanden daarna .
Dat moet het ontvangende land de zekerheid geven dat de werknemers en zelfstandigen , als hun werk gedaan is , terugkeren naar het land waar zij gevestigd zijn en dat zij bij ziekte of ongeval verzekerd zijn .
Binnenkomst en verblijf moeten ook voor de afgifte van de dienstverrichtingskaart in het kader van een contradictoire procedure worden geregeld .
Wij zeggen dat er niet alleen een EU-dienstverrichtingskaart voor alle lidstaten moet worden gevraagd , maar dat er ook een kaart voor elke lidstaat afzonderlijk kan worden gevraagd .
Ik denk dat dit systeem beter aan de behoeften beantwoordt .
Ik verwacht dat ook van het voorstel om de minimumduur van de voorafgaande beroepsbezigheid tot drie maanden terug te brengen en de geldigheidsduur van de dienstverrichtingskaart op flexibele wijze aan de duur van de voorafgaande beroepsbezigheid af te stemmen .
Wij blijven erbij dat de dienstverrichtingskaart maximaal 12 maanden geldig mag zijn .
Voor de zelfstandigen stellen wij bovenop de reeds genoemde amendementen voor het criterium van het land van verblijf te verscherpen en te voorzien in een mogelijkheid om eventueel misbruik in de vorm van schijnzelfstandigheid aan te pakken .
Ik wil ook kort ingaan op de voorliggende amendementen , die verder gaan dan de amendementen van de Commissie juridische zaken en interne markt .
Ik ondersteun alle door die commissie voorgestelde amendementen , die daar met eenparigheid werden goedgekeurd .
Ik heb zelf namens mijn fractie vier amendementen ingediend over de juiste manier om naar een besluit van de Raad te verwijzen .
De diensten van het Parlement hebben erg tegenstrijdige meningen over hoe naar een Raadsbesluit dient te worden verwezen - alleen met het nummer , alleen met de datum of met beide - en hoe uitvoerig dat moet gebeuren .
Twee amendementen werden door de diensten geschrapt , omdat de inhoud ervan al in het verslag te vinden is .
Ik trek de twee andere amendementen - amendement 18 betreffende het verslag over de zelfstandigen en 21 over de niet-zelfstandigen - in .
Ik verzoek de Conferentie van voorzitters met klem het zo snel mogelijk eens te worden over de de comitologie en de manier van verwijzen .
Dat zou het leven van de rapporteurs in het Parlement aanzienlijk vergemakkelijken .
Er ligt ook een amendement op beide verslagen van mevrouw De Palacio voor .
Jammer genoeg kan ik dat amendement niet ondersteunen .
Het wijzigt immers de inhoud van wat wij in de Commissie juridische zaken en interne markt met eenparigheid hebben goedgekeurd .
Ik wil dat behouden .
Tot besluit dank ik alle afgevaardigden die mij in die commissie met dit moeilijke verslag hebben geholpen .
Ik noem in het bijzonder de heer Wieland , die de ondankbare rol van schaduwrapporteur speelde .
Meer dan gebruikelijk is , heeft hij met goede en constructieve ideeën aan dit verslag bijgedragen , zonder als rapporteur te worden gelauwerd .
Daarom vermeld ik hem hier .
Mijnheer de Voorzitter , ik ben blij dat ik gelegenheid krijg om na de woorden van de rapporteur , mevrouw Berger , enige inleidende opmerkingen te maken waarna ik uiteraard met alle vereiste belangstelling zal luisteren naar de volgende sprekers en als u toestaat , Voorzitter , zou ik dan aan het einde van het debat meer nauwkeurig willen ingaan op de verschillende amendementen .
Mag ik zeggen dat de Commissie zich verheugt over de steun van het Europees Parlement voor de twee voorstellen voor het vrij verrichten van diensten en werknemers uit derde landen , het onderwerp van gesprek .
Ik ben bijzonder dankbaar voor het werk dat mevrouw Berger heeft verricht bij de behandeling van deze voorstellen die politiek gevoelig liggen en die een juridische uitdaging vormen .
Ik wil ook mevrouw Palacio van harte bedanken voor haar belangrijke bijdrage als voorzitter van de Commissie juridische zaken en interne markt .
De Commissie verheugt zich in het bijzonder over de suggesties van het Parlement voor een meer efficiënte procedure voor de afgifte van de dienstverrichtingskaart .
Wanneer de mogelijkheid wordt geboden om de dienstverrichtingskaart voor één of meer of voor alle lidstaten aan te vragen , dan wordt de procedure nog flexibeler .
De Commissie gaat ook mee met de voorgestelde flexibele geldingsduur van de kaart .
Maar ik acht een arbeidsperiode van drie maanden onvoldoende als bewijs dat een werknemer in een lidstaat is gevestigd .
De Commissie kan ook instemmen met een bepaling voor de gevallen waarin het arbeidscontract tussen de dienstverrichter en zijn werknemer plotseling wordt opgezegd .
Een efficiënte procedure voor de afgifte van de kaart houdt in dat ondernemingen die grensoverschrijdende diensten verrichten , hun rechten op grond van de interne markt ook daadwerkelijk kunnen uitoefenen .
Het lijkt ons overdreven wanneer andere lidstaten de mogelijkheid krijgen om voor de afgifte van een kaart stelselmatig controles met het oog op de openbare orde uit te voeren .
Een onderdaan van een derde land die in een lidstaat een legale status heeft moet immers ook in andere lidstaten kunnen worden toegelaten .
Dat belet deze lidstaten niet om in het kader van de voorgestelde meldingsplicht maatregelen in verband met de openbare orde te nemen .
Ook het voorstel dat de legale status in een lidstaat drie maanden na de geldigheidsduur van de kaart van kracht zou behoren te zijn , is voor de Commissie niet aanvaardbaar .
Het is niet acceptabel dat de betrokken onderdaan van een derde land na afloop van de dienstverrichting nog langer in de ontvangende lidstaat blijft .
Daarom steunt de Commissie in beide opzichten amendement 22 van mevrouw Palacio .
Wat het tweede voorstel betreft , begrijpt de Commissie de wens dat duidelijk moet zijn wat onder een zelfstandige moet worden verstaan en zij wil daarvoor in het gewijzigde voorstel met een oplossing komen .
Dit zijn enige inleidende opmerkingen over de belangrijkste amendementen .
Ik hoop dat ik aan het einde van het debat , wanneer alle sprekers gesproken hebben , nogmaals van u de gelegenheid krijg om op de verschillende amendementen in te gaan .
Mijnheer de Voorzitter , dames en heren , de Fractie van de Europese Volkspartij zal de amendementen van de Commissie juridische zaken en interne markt en de gewijzigde versie morgen met een grote meerderheid goedkeuren .
Ik zal het maar over twee onderwerpen hebben .
Het ene is de vraag wat wij met deze richtlijn moeten bereiken .
Enerzijds zijn er de economische belangen en die van het individu .
Ik neem aan dat het om een rechtschapen en hardwerkend individu gaat .
Anderzijds zijn er de belangen van de lidstaten , die er misschien ook eens van uit moeten gaan dat het om een hopeloos geval gaat .
Als wij naar het belang van de lidstaten kijken , zijn er goede redenen om de lat voor het verkrijgen van de kaart vrij hoog te leggen .
Dan zijn er ook goede redenen om , ondanks deze kaart , in een verplichte aanmelding vooraf te voorzien .
Als ik voor het andere uiterste kies en de lat zo laag mogelijk leg , bestaat het gevaar dat deze procedure tot niets leidt omdat de lidstaten de richtlijn niet aanvaarden .
Ofwel er komt dus een richtlijn over de dienstverrichtingskaart , maar niemand zal die kaart kunnen krijgen omdat de lat te hoog ligt , ofwel er komt helemaal geen richtlijn .
Geen van beide mogelijkheden schenkt ons voldoening .
Wellicht zijn ook de onderhandelingen in de Raad daarom vastgelopen .
Wij hebben gepoogd een compromis te vinden tussen het ene belang : openbare orde , en het andere belang : een zo eenvoudig mogelijke oplossing .
Wij willen een oplossing waarbij aan het bedrijfsleven bepaalde eisen worden gesteld , maar zodra aan die eisen is voldaan moet de rest zo eenvoudig mogelijk zijn .
Wij willen daarom dat de dienstverrichtingskaart voor een of meerdere lidstaten wordt gevraagd .
Als een Franse firma een medewerker heeft die altijd in Denemarken werkt , moet hij dat kunnen doen met een dienstverrichtingskaart voor Denemarken alleen .
Er zullen dan minder bureaucratische obstakels zijn .
In ruil daarvoor willen wij wel dat de verplichte aanmelding vooraf wordt geschrapt en dat de werknemer alleen nog moet kunnen aantonen waarom hij in een andere lidstaat werkt , bijvoorbeeld aan de hand van zijn contract .
Ik steun de amendementen van de Commissie juridische zaken en interne markt .
Wellicht heerst er in de Commissie nog onenigheid .
Wij willen een flexibele oplossing .
Als een lidstaat plotseling voor het probleem staat dat iemand met een dienstverrichtingskaart een diefstal heeft gepleegd , kan die lidstaat zich op deze richtlijn beroepen en de geldigheid van de kaart op flexibele en verstandige wijze herroepen .
Ik wil het heel kort nog over iets anders hebben .
Met deze richtlijn hebben zich tot nu toe vooral juristen beziggehouden .
Wij weten allemaal dat verschillende , soms heel oude onderdelen van het Verdrag nog uit de tijd van de EG stammen .
Wij weten dat deze richtlijn op EG-recht en niet op EU-recht steunt .
Voor de verkiezingen streefden wij - Raad , Commissie , Parlement , pers , vakbonden en ondernemingen - ernaar Europa voor de burger begrijpelijker te maken .
Wij hebben de burger de overgang van EEG naar EG en EU in de maag gesplitst .
Nu kent hij de EU .
Wij bewijzen onszelf noch de burger een dienst door een kaart uit te geven die EG-dienstverrichtingskaart en niet EU-dienstverrichtingskaart heet .
De burger stelt belang in de EU , die is voor hem reëel .
Ik verzoek de Raad en de Commissie daarmee rekening te houden .
Mijnheer de Voorzitter , het is al later dan iemand van ons bij de planning van de werkzaamheden voor deze vergaderperiode had verwacht en daarom zal ik zeer kort zijn .
Dat het al zo laat is , komt ten dele doordat wij daarstraks , overigens zeer terecht , uiting hebben gegeven aan het krachtige verzet van het Parlement tegen elke vorm van vreemdelingenhaat en racisme .
Deze richtlijn houdt daarmee uiteraard niet direct verband .
Ze betreft de vraag hoe wij op de behoeften van de interne markt kunnen ingaan , voor flexibiliteit kunnen zorgen en een redelijke en soepele regeling kunnen vinden om het onderdanen van derde landen mogelijk te maken als werknemer of zelfstandige aan de slag te gaan .
Wij mogen een vreemdeling geen beperkingen opleggen om de eenvoudige reden dat hij of zij vreemdeling is .
Wij stemmen met dit voorstel in .
Omdat wij dit een goed voorstel vinden , ondersteunen wij de meest liberale versie die volgens ons met het recht strookt .
Mijnheer de Voorzitter , mijnheer de commissaris , om te beginnen wil ik benadrukken dat mevrouw Berger en de Commissie juridische zaken en interne markt uitstekend werk hebben geleverd .
Zij hebben vernieuwende ideeën aan deze richtlijn toegevoegd , en ik hoop dat ze zullen worden overgenomen door de Commissie en de Raad .
Niettemin heb ik een amendement ingediend .
Mevrouw Berger , in uw amendement nummer 2 op overweging 6 heeft u het over rechtszekerheid .
Het eerste punt waarover wij van mening verschillen , is het verlengen van de driemaandelijkse geldigheidsduur van de verblijfsvergunning .
Het enige wat dit oplevert , is rechtsonzekerheid .
U maakt zich zorgen over de mogelijkheid dat een werknemer in loondienst ondergronds gaat als zijn werkvergunning afloopt .
Dat is begrijpelijk .
Ook de heer Wieland maakt zich hier zorgen over .
Maar volgens mij wordt die kans alleen maar groter met die verlenging van drie maanden .
Op de datum waarop de dienstverrichtingskaart verstrijkt , moet het afgelopen zijn .
Dat is gewoon een kwestie van rechtszekerheid .
Anderzijds brengt u in punt d ) van amendement 10 , waarin u verwijst naar de eerste richtlijn , naar voren dat een lidstaat om redenen van openbare veiligheid of openbare orde de geldigheid van de kaart moet kunnen aanvechten .
Op grond van artikel 4 van de richtlijn is er al sprake van enkele voorafgaande controles .
Voor werknemers in loondienst binnen het Schengengebied heeft dit geen enkele zin , want zij hebben bij aankomst in de eerste lidstaat al een screening moeten ondergaan , en een tweede lidstaat kan deze persoon ex ante de toegang tot zijn grondgebied om gegronde redenen ontzeggen .
Het heeft dus geen enkele zin deze rechtsonzekerheid in stand te houden .
De laatste paragraaf van mijn amendement 22 gaat over die gevallen waar het geen Schengenland betreft , en ik geloof dat het meer rechtszekerheid biedt .
De discretionaire bevoegdheid van de lidstaten die u heeft opgenomen in punt e ) van amendement 10 lijkt mij niet te sporen met de rest van uw overigens uitstekende verslag .
Ik verzoek het Parlement daarom mijn amendement aandachtig te bestuderen , en ik hoop dat we morgen tot een resultaat kunnen komen .
Mijnheer de Voorzitter , op het eerste gezicht hebben deze twee voorstellen betrekking op een aantal procedurele wijzigingen om het vrije verkeer in Europa te vergemakkelijken en om uitvoering te geven aan de recente rechtszaken waarnaar mevrouw Berger in haar inleiding verwees .
Wat Groot-Brittannië betreft , menen wij evenwel dat de voorstellen veel te ver gaan , zodat wij ze niet kunnen aanvaarden .
Gedeeltelijk gaat het om de inhoud , maar gedeeltelijk ook om de rechtsgrondslag , die in het licht van de bijzondere positie van het Verenigd Koninkrijk een probleem vormt .
Overeenkomstig de Verdragen voert het Verenigd Koninkrijk nog altijd grenscontroles uit .
In het kader van de thans voorgestelde regeling kunnen onderdanen van derde landen die overeenkomstig de nieuwe procedures naar Groot-Brittannië willen komen , dat doen op basis van de dienstverrichtingskaart van een andere lidstaat en aldus de Britse grenscontroles omzeilen .
Als het huidige Britse systeem van grenscontroles moet veranderen , moet dat gebeuren door de Britse regering en het Britse parlement en niet terloops door een Europese regelgeving .
Daarom zullen wij tegen deze twee voorstellen stemmen .
Mijnheer de Voorzitter , mijnheer de commissaris , dames en heren , ik dank mevrouw Berger en de heer Wieland voor hun inspanningen om de verschillende amendementen en belangen in het verslag zo evenwichtig mogelijk te behandelen .
De twee voorstellen dragen aanzienlijk bij aan de toepassing van een van de vier basisprincipes van de interne markt , namelijk de vrijheid van dienstverlening .
De nieuwe regeling voor grensoverschrijdende dienstverrichting zal zonder twijfel zowel de werking van de interne markt als het concurrentievermogen en de slagvaardigheid van de ondernemingen bevorderen .
De strikte kadervoorwaarden voor de afgifte van de - hier kom ik bij de heer Wieland terecht - EU-dienstverrichtingskaart zijn absoluut noodzakelijk .
Ze moeten misbruiken als illegale immigratie en schijncontracten tegengaan .
Ik hecht om drie redenen veel belang aan de richtlijn : de economische betekenis van de werknemers uit derde landen in de EU , het concurrentievermogen van ondernemingen en het vlot functioneren van de interne markt .
Ik ben daarom blij met dit strikte kader .
De controles door de lidstaten moeten dan weer zo efficiënt en eenvoudig mogelijk zijn .
Tenslotte wil ik de Commissie een vraag stellen die ook mij steeds wordt gesteld .
Zal de richtlijn op de toetredingsonderhandelingen vooruitlopen ?
Hoe wordt artikel 1 geïnterpreteerd ?
Voor ons land , dat aan vele toetredingskandidaten grenst en in de toetredingsonderhandelingen een belangrijke rol speelt , is dat belangrijk .
Voorzitter , mijnheer de commissaris , collega ' s , zakenlui dienden tot hiertoe vast te stellen dat twee van de belangrijke vrijheden , met name het vrij verkeer van personen en diensten , niet van toepassing waren op hen .
Zij dienden zich inderdaad nog te onderwerpen aan eindeloze bureaucratische immigratieprocedures van lidstaten waar een dienst moest worden verstrekt .
Er zijn ongeveer dertien miljoen onderdanen uit derde landen die verblijven op het Europese grondgebied .
Ik ga ervan uit dat , alhoewel het exacte getal van zakenlui hierin niet gekend is , hun aantal zeker en vast niet gering zal zijn .
Hun toegang tot het volledige grondgebied van de Unie werd tot hiertoe dus niet geregeld door het Gemeenschapsrecht .
De twee voorliggende voorstellen voor een richtlijn beogen het bevorderen van het vrij verkeer van diensten binnen de interne markt door middel van de invoering van de EU-dienstverrichtingskaart .
Belangrijk lijkt het mij daarbij te onderstrepen dat het afleveren van die dienstverrichtingskaart op een flexibele manier zal gebeuren , namelijk binnen de vijf dagen nadat een eenvoudige verklaring werd afgeleverd aan een lidstaat waar de dienst zal worden verstrekt en dat tevens om misbruiken tegen te gaan , dit document een beperkte en niet-automatisch verlengbare geldigheidsduur zal hebben .
Ik heb met aandacht ook kennisgenomen van de bedenkingen die door de commissaris hier naar voren gebracht werden .
Na onderzoek ook van de ingediende amendementen heb ik vastgesteld dat wij in belangrijke mate met deze bedenkingen akkoord kunnen gaan en ons stemgedrag daarop zullen afstemmen morgen .
Mag ik tot slot rapporteur mevrouw Berger bedanken om de grote zorgvuldigheid waarmee zij de verschillende amendementen heeft onderzocht en zodoende haar verslag een belangrijke zingeving heeft bezorgd .
Ik denk dat wij met dit verslag opnieuw een stap hebben gezet in de verwezenlijking van de interne markt .
Mijnheer de Voorzitter , dank u zeer voor de gelegenheid die ik van u krijg om meer in het bijzonder in te gaan op de verschillende amendementen en in het verloop daarvan zou ik ook graag iets willen zeggen in de richting van Lord Inglewood over de opmerking die hij daarnet heeft gemaakt .
Wat het eerste voorstel over werknemers uit derde landen betreft is de Commissie bereid de amendementen 2 , 11 , 12 , 15 , 16 en 22 over te nemen .
Ook de amendementen 7 en 8 zijn aanvaardbaar , mits de situatie van de terbeschikkingstelling in de lidstaat van herkomst wordt vastgesteld .
De Commissie gaat ook akkoord met amendement 11 , behalve dan met de voorgestelde periode van eerdere tewerkstelling van slechts drie maanden .
Dat heb ik daarnet ook al uiteengezet .
Ook amendement 13 is welkom voor zover hierdoor een flexibel toepassingsgebied van de kaart van een lidstaat tot alle lidstaten wordt ingevoerd .
Wat de comitologie betreft zijn de amendementen 14 en 21 ook deels aanvaardbaar voor zover het de rechten van het Parlement betreft .
Amendement 10 , moet ik met spijt zeggen , is voor de Commissie niet aanvaardbaar wat de periode van drie maanden en de rol van de lidstaat van bestemming betreft .
De Commissie steunt in dat opzicht amendement 22 , zoals ik ook al eerder heb opgemerkt .
De overige amendementen zijn onaanvaardbaar .
Persoonlijk heb ik sympathie voor de naam " EU-dienstverrichtingskaart " die in amendement 1 wordt voorgesteld , maar het Verdrag van Amsterdam laat dit niet toe .
Amendement 18 verwijst naar richtlijn 96 / 71 betreffende minimumlonen die al van toepassing is zodat er geen wijziging nodig is .
Aanvaarding van amendement 17 door de Commissie zou betekenen dat er een eenvoudige aanmeldingsplicht zou gelden wanneer er geen geldige kaart is afgegeven .
Dat is toch in strijd met de belangen in verband met de openbare orde der lidstaten .
Ook amendement 19 is onaanvaardbaar gezien mijn overwegingen bij amendement 10 .
De Commissie heeft hetzelfde standpunt over soortgelijke amendementen op het tweede voorstel .
Ik wil daaraan toevoegen dat amendement 10 op dat voorstel volledig aanvaardbaar is .
Wat amendement 15 over de definitie van het begrip " zelfstandigen " betreft zal , zoals ik eerder heb opgemerkt , de Commissie zorgen voor een afdoende oplossing om aan de geuite bezwaren tegemoet te komen .
Dan wat betreft de opmerking gemaakt door Lord Inglewood .
Hij heeft verwezen naar de grenscontroles die bestaan ten aanzien van het Verenigd Koninkrijk en ik zou in zijn richting willen opmerken dat er geen enkele verplichting voor een lidstaat is en derhalve ook niet voor het Verenigd Koninkrijk om de controles aan de nog bestaande grenzen af te schaffen of te wijzigen .
Dat geldt , zoals gezegd , voor het Verenigd Koninkrijk .
Dat geldt ook voor België waar dit aspect nog onlangs speelde .
Ten aanzien van de opmerking gemaakt door de heer Karas , misschien mag ik daar ten aanzien van opmerken , dat ik de indruk heb dat hij spreekt over de mogelijkheid dat werknemers uit Polen gebruikt worden bij hun tewerkstelling in zijn land .
De Commissie zou willen voorstellen om een oplossing voor dit probleem te vinden waarbij dan die oplossing zou gelden voor alle ondernemingen gebaseerd in de Europese Unie die stafwerknemers uit niet-EU-landen tewerkstellen .
De vraag is verder of de twee gevallen gelijkelijk behandeld zouden moeten worden .
Dat is me dunkt een kwestie die thuis hoort in het debat over de uitbreiding van de Europese Unie en misschien niet in dit debat .
Namens de Commissie zou ik mij gaarne ter beschikking willen stellen van de heer Karas voor het geval dat hij nadere informatie over dit inderdaad belangrijke punt zou willen .
Ik hou mij daarvoor beschikbaar .
Tenslotte zou ik het Parlement willen danken voor het zeer constructieve debat over de belangrijkste aspecten van deze voorstellen en in het bijzonder natuurlijk de rapporteur mevrouw Berger .
Hartelijk dank , mijnheer Bolkestein .
Het debat is gesloten .
De stemming vindt morgen om 11.00 uur plaats .
 
Gerecht van eerste aanleg Aan de orde is het verslag ( A5-0003 / 2000 ) van de heer Marinho , namens de Commissie juridische zaken en interne markt , over : I. het ontwerpbesluit van de Raad tot wijziging van besluit 88 / 591 / EGKS , EEG , Euratom tot instelling van een Gerecht van eerste aanleg van de Europese Gemeenschappen ( 5713 / 1999 - C5-0020 / 1999 - 1999 / 0803 ( CNS ) ) , en II. het ontwerpbesluit van de Raad tot wijziging van besluit 88 / 591 / EGKS , EEG , Euratom tot instelling van een Gerecht van eerste aanleg van de Europese Gemeenschappen ( 9614 / 1999 - C5-0167 / 1999 - 1999 / 0805 ( CNS ) ) .
Mijnheer de Voorzitter , het is niet duidelijk of de toekomstige herziening van de Verdragen in de context van de IGC de deur zal openen naar een herziening van het communautaire rechtsbestel .
Het voorstel om deze kwestie op te nemen in de agenda die wij hier vandaag bespreken , werd gehandhaafd tot op de Top van Helsinki .
Het kan nog steeds op de steun van verschillende lidstaten rekenen , ook de rechtbanken gaan ermee akkoord en het idee blijft leven in het Europees Parlement .
De commissie juridische zaken bereidt momenteel een mijns inziens kwalitatief bijzonder goed advies voor over de aard en de reikwijdte van de rechtshervorming .
Ik twijfel er niet aan dat het volgende verslag van dit Parlement over de voorbereiding van de intergouvernementele conferentie deze kwestie uitdrukkelijk zal aanpakken en wel om drie redenen waarover naar mijn mening consensus heerst .
Omdat het nodig is in minder tijd meer recht te spreken , omdat de rechtsgrondslag voor een ruimte van vrijheid , veiligheid en rechtvaardigheid moet worden gelegd en omdat het tijd wordt dat wij de Europese ruimte niet enkel als een handelszone en een economisch gegeven beschouwen .
Wij moeten de burgers ervan overtuigen dat zij deel uitmaken van een op een democratische wetgeving en geheel van rechtbanken gestoelde rechtsgemeenschap die hun ethische en juridische grondrechten eerbiedigt en hun belangen behartigt , zelfs wanneer de nationale wetgeving niet sterk genoeg blijkt om een volwaardig burgerschap te garanderen .
Dit zijn de fundamentele redenen die een diepgaande hervorming van het hele communautaire rechtsbestel rechtvaardigen .
Tezelfdertijd legitimeren zij een mogelijke hervorming van het Gerecht van eerste aanleg , zoals wij die hier vandaag bestuderen , ook al is de rechtsgrondslag in dit geval het Verdrag van Amsterdam .
Er zijn bovendien nog twee of drie andere redenen die de hervorming ten volle rechtvaardigen .
Het gaat met name om het volgende : het gebrek aan evenwicht tussen het toenemende werkvolume en de technische capaciteit en de personeelsbezetting van de rechtbanken in Luxemburg , de strikte verplichting om het meertaligheidsprincipe te respecteren als gevolg van het respect voor de nationale taal en juridische tradities en de omstandigheid dat deze rechtbank - het Gerecht van eerste aanleg - de enige instantie is waar burgers en ondernemingen kunnen aankloppen om economische geschillen betreffende op hen van toepassing zijnde beslissingen te beslechten .
Derhalve is het voorstel om het aantal rechters tot 21 uit te breiden volkomen gerechtvaardigd aangezien deze maatregel uiteindelijk toch de efficiënte werking van het gerecht ten goede komt .
Op deze manier kunnen twee aanvullende kamers bestaande uit drie rechters worden ingericht .
De tweede hervorming heeft betrekking op de uitbreiding van de bevoegdheden van het Gerecht van eerste aanleg .
Terwijl deze rechtbank tot dusver uitsluitend beroepen tot nietigverklaring van particulieren behandelde , zullen voortaan ook lidstaten hier beroep kunnen aantekenen .
De gebieden die voor instelling van beroepen tot nietigverklaring door lidstaten in aanmerking komen zijn het vervoerbeleid , de op ondernemingen van toepassing zijnde mededingingsregels , steunmaatregelen van staten , handelspolitieke beschermingsmaatregelen , fondsen en financiële instrumenten en actieprogramma ' s in het kader waarvan communautaire financiële steun kan worden verleend , in het bijzonder beroepen in verband met fraude op de communautaire begroting .
Door de lidstaten in de gelegenheid te stellen beroep aan te tekenen bij het Gerecht van eerste aanleg kunnen zowel lidstaten als particulieren op dit niveau een proces over hetzelfde onderwerp instellen .
Zodoende kan dit Gerecht ook kennis nemen van de door de lidstaten aangedragen beroepen zodat deze bij de afwikkeling van de gerechtelijke procedure op gelijke voet met de particulieren komen te staan .
Mijnheer de Voorzitter , misschien is het , zoals sommigen beweren , een oppervlakkige hervorming , maar het is bovenal een haalbare hervorming .
Bovendien steunt zij op de toepasselijke regels van het Verdrag van Amsterdam .
In feite gaat het hier om de hervorming die het Hof van Justitie van de Europese Gemeenschappen zelf heeft gepland en aangevraagd , los van de IGC en op basis van het momenteel van kracht zijnde Verdrag .
Gezien de ruime consensus in de commissie vertrouw ik erop dat het Parlement zijn goedkeuring aan deze twee hervormingsvoorstellen zal hechten en voor het Gerecht zal stemmen .
En dan kunnen we alleen maar hopen dat de Raad hetzelfde doet .
Tot slot wens ik dat het Gerecht zijn nieuwe competenties , de nieuwe bevoegdheden die het op het gepaste moment van dit Parlement heeft gekregen , zo doelmatig mogelijk zal aanwenden .
Mijnheer de Voorzitter , om te beginnen wil ik graag mijn complimenten uitspreken voor dit verslag .
Hoewel het bij eerste lezing de indruk wekt niets anders te doen dan te bevestigen en goed te keuren , is er hard en efficiënt aan gewerkt .
Die arbeid heeft trouwens zijn vruchten al afgeworpen .
Het Finse voorzitterschap heeft in zijn document van 7 december 1999 toegezegd een studie naar de toekomstige wijziging in de structuur , de samenstelling en de bevoegdheden van de communautaire gerechtelijke instanties op de agenda van de intergouvernementele conferentie te zetten .
Vandaar mijn grote waardering voor het werk van de heer Marinho .
Mijnheer de Voorzitter , de hervorming van de communautaire justitie is een dringende noodzaak geworden , willen we in de toekomst een rechtspraak binnen redelijke termijnen hebben en willen we een justitie hebben van hetzelfde kaliber als ons politieke project .
We beschikken hier , zo moet ik met trots en tevredenheid vaststellen , over een mooie kans om te laten zien hoezeer wij Europeanen ervan overtuigd zijn dat het Europese politieke project veel meer is dan de interne markt , en dat het veeleer gebaseerd is op principes dan op economische belangen .
En aan die principes , mijnheer de Voorzitter , ligt altijd gerechtigheid en dus rechtspraak ten grondslag .
Maar justice delayed is justice denied : als de rechtspraak te traag is , brengt zij geen gerechtigheid meer .
Daar moeten we ons op bezinnen .
In het werkdocument van het Gerecht van eerste aanleg staan alarmerende gegevens , in het licht waarvan de hervormingsplannen uit het verslag van de heer Marinho welkom zouden zijn .
Al blijft het hier bij stoplappen , we zullen het ermee moeten doen , omdat we op dit moment geen grote hervorming van de intergouvernementele conferentie kunnen verwachten , zoals de rapporteur aangeeft .
Wij moeten dus met oplossingen voor de dag komen die dan wel voorlopig mogen zijn , maar waarmee we zorgen voor een snellere en efficiëntere rechtspraak .
Ik zou in deze bijdrage bij twee punten willen stilstaan , twee punten die buiten het verslag als zodanig vallen , aangezien het Parlement volgens het Verdrag een erg beknopt verslag moet uitbrengen , zonder op de grond van de zaak in te gaan .
Het gaat om twee ideeën van de heer Marinho die , zo meen ik te mogen zeggen , de steun genieten van de voltallige Commissie juridische zaken en interne markt .
Het eerste is dat het Gerecht van eerste aanleg meer middelen moet krijgen , dat het een extra référendaire of hoofdambtenaar moet krijgen .
Het tweede is dat het Gerecht van eerste aanleg en het Hof van Justitie elk hun eigen vertaaldienst moeten krijgen .
Op dit moment moet het Gerecht van eerste aanleg erg lang wachten op de vertaling van zijn vonnissen .
Nu leven wij in een gemeenschap die culturele en taalkundige pluraliteit als een van haar grondslagen beschouwt en in haar Verdrag heeft opgenomen .
Er kan dus geen sprake van zijn dat zoiets belangrijks als een vonnis niet voor iedereen in zijn eigen taal beschikbaar zou zijn .
In verband met de intergouvernementele conferentie hebben wij twee dingen in gedachten .
Ten eerste voor dit Parlement .
Het lijkt me niet overbodig meer inspraak te eisen in wat er met het Hof van Justitie gebeurt , inclusief de benoeming van zijn rechters .
Maar bovenal willen wij dat het Hof van Justitie ruimere bevoegdheden krijgt en over meer middelen beschikt om zijn functie naar behoren te vervullen .
Wij willen met name dat het meer bevoegdheden krijgt inzake titel IV van het Verdrag tot oprichting van de Europese Gemeenschap en titel VI van het Verdrag betreffende de Europese Unie , en dat er - tussen haakjes - enkele keuzemogelijkheden worden herzien , enkele inperkingen op de bescherming die de burger in deze domeinen geniet .
Het gaat hier immers om materie die van groot belang is voor ons burgerschap .
Overigens verwijs ik nogmaals naar de verklaringen van de laatste dagen .
Mijnheer de Voorzitter , ik dank de rapporteur en ben ingenomen met de inhoud van zijn verslag .
Door dit verslag ben ik gaan nadenken over twee problemen waarmee ik onlangs in mijn kiesdistrict werd geconfronteerd .
Het gaat om twee zaken waarover het Europees Hof van Justitie een uitspraak moet doen .
De eerste zaak heeft betrekking op een lange hangbrug en de vraag of de tol aan de BTW onderworpen is .
De uitspraak kan voor ons plaatselijk bedrijfsleven zware gevolgen hebben .
De tweede zaak betreft een dame die over dertien weken met pensioen gaat en met ongeduld wacht op een uitspraak die haar financiële situatie als bejaarde sterk zal beïnvloeden .
Dat zijn maar twee voorbeelden van reële problemen die achter de trage Europese rechtsbedeling schuilgaan .
Vertraging in de rechtsbedeling kan voor mensen problemen doen rijzen en zelfs tragische gevolgen hebben .
Ik zeg niet dat onze nationale rechtsstelsels volmaakt zijn , maar al te vaak wachten onze rechters op een prejudiciële uitspraak van het Europees Hof van Justitie .
Uit de statistieken blijkt dat de behandeling van prejudiciële vragen almaar meer tijd vergt .
Dat is onrustbarend .
Dit is geen kritiek op het Europees Hof van Justitie of op het personeel daarvan , maar wel op de structuur van het Hof en de gebrekkige middelen waarmee het in onze zich uitbreidende Europese Unie moet werken .
De voorstellen in dit verslag zijn voorlopig een goed lapmiddel , maar Europa is een juridisch bouwwerk en onze rechtbanken zijn van het grootste belang om Europa goed te laten functioneren .
In het vooruitzicht van de uitbreiding moet de IGC zich op de grondige hervorming en herstructurering van onze rechtscolleges toeleggen .
Anders zullen wij , gekozen vertegenwoordigers , steeds vaker worden geconfronteerd met klachten van burgers die geen toegang tot een snelle en doeltreffende justitie krijgen .
Mijnheer de Voorzitter , dames en heren , ook ik dank de heer Marinho voor dit uitstekende verslag .
Ik ben het met zijn conclusies volkomen eens , vooral waar hij voorstelt de rechters van het Gerecht van eerste aanleg meer referenten en een eigen vertaaldienst te geven .
Dat is nodig .
Toen wij met de Commissie juridische zaken en interne markt in Luxemburg waren , hebben wij immers vernomen dat het Hof van Justitie bij de gemeenschappelijke vertaaldienst voorrang heeft op het Gerecht van eerste aanleg .
Daardoor kunnen in het Gerecht van eerste aanleg vaak belangrijke zaken niet goed worden behandeld .
De hervormingen moeten echter verder gaan dan wat wij hier zullen besluiten .
Het is bijvoorbeeld het overwegen waard of wij op een aantal terreinen , waarop nu al bepaalde organen min of meer rechtspreken - ik denk aan Alicante en de plannen voor het Europese ambtenarenrecht - , het Gerecht van eerste aanleg niet tot rechtbank van laatste aanleg kunnen maken en de bevoegdheid kunnen geven om definitief te oordelen .
Wij moeten waarschijnlijk ook iets doen in verband met de trend in de Commissie om besluiten over mededinging te renationaliseren .
Deze gevallen zouden dan immers niet meer voor het Gerecht van eerste aanleg , maar in de vorm van prejudiciële vragen voor het Hof van Justitie komen .
Wij moeten afspreken hoe wij die situatie moeten aanpakken .
Eventueel moet het ook mogelijk zijn prejudiciële vragen over de mededinging voor de gespecialiseerde kamer van het Gerecht van eerste aanleg te brengen .
Bovendien moeten wij overwegen of het Gerecht van eerste aanleg voor zulke kwesties bevoegd is .
Afgevaardigden en fracties hebben daarover tegenover het Europees Parlement al geklaagd .
Het gaat hier immers om constitutionele kwesties , en dat soort zaken moet logischerwijze voor het Europees Hof van Justitie en niet voor het Gerecht van eerste aanleg komen .
Een laatste punt : OLAF moet volgens de regels van de rechtsstaat worden gecontroleerd .
OLAF zit nu in een vacuüm en kan doen wat het wil .
OLAF moet door een rechtscollege worden gecontroleerd .
Het Gerecht van eerste aanleg is het enige dat daarvoor in aanmerking komt .
Dat zou het hervormingsproces een nieuwe impuls geven .
Mijnheer de Voorzitter , ook ik feliciteer de rapporteur met zijn verslag .
De Europese Unie steunt op het recht .
Daarom moet ze ook over rechtscolleges beschikken om die wet te handhaven .
Als de rechtbanken wegens een buitensporige werkdruk niet goed en snel kunnen werken wordt , zoals mevrouw Palacio Vallelersundi al opmerkte , een vertraagde rechtsbedeling zonder meer rechtsweigering .
Volgens het Hof is dat juist wat er nu gebeurt .
Het Hof geeft aan hoe wij het probleem kunnen verlichten .
Zoals de heer Marinho opmerkte , is echter meer nodig .
Daarvoor moeten wij echter op de intergouvernementele conferentie wachten .
In mijn eigen land doen verhalen de ronde over horden anonieme Brusselse bureaucraten , maar nooit over het aantal Europese rechters .
Die staan met minder dan drie dozijn aan de top van de Europese rechtsorde .
Als wij zien welke verantwoordelijkheid zij in het Europees rechtsstelsel dragen , kunnen wij moeilijk zeggen dat zij te talrijk zijn .
Hoe belangrijk hun taak is , blijkt uit de politieke gevolgen van het uitblijven van een oplossing voor het Brits-Franse geschil over Brits rundvlees , dat in mijn land veel woede en frustratie heeft gewekt over de procedures die in de Unie voor de regeling van geschillen worden toegepast .
Volgens sommige van mijn adviseurs is de reden van dit alles dat de procedureregels voor de Franse rechtbanken het voor niet-Fransen vrijwel onmogelijk maken tegen de Franse regering te procederen .
In ieder geval blijkt dat de facto onmogelijk te zijn .
Dat steekt schril af tegen de situatie in het Verenigd Koninkrijk , waar Spaanse vissers in vergelijkbare omstandigheden met succes een vordering tegen de Britse regering hebben ingesteld .
Mijnheer de Voorzitter , in Frankrijk worden onderdanen van andere EU-lidstaten op basis van nationaliteit duidelijk gediscrimineerd , wat strijdig is met de Verdragen .
Ik zou de commissaris , die zo vriendelijk was in het vorige debat enig commentaar op mijn opmerkingen te geven , dan ook willen verzoeken deze kwestie te bekijken en bij het Parlement en mijzelf over zijn bevindingen verslag uit te brengen .
Ik zou graag hebben dat de commissaris in zijn slotbedenkingen zegt dat hij dat zal doen .
Voorzitter , namens Commissievoorzitter Prodi zou ik graag als volgt willen antwoorden .
De Commissie neemt kennis van het standpunt dat vandaag door het Europees Parlement wordt ingenomen betreffende het verzoek van het Hof en van het Gerecht dat ertoe strekt enerzijds de beoordeling van bepaalde beroepen die thans behoren tot de exclusieve bevoegdheid van het Hof aan het Gerecht toe te vertrouwen en anderzijds het aantal leden van het Gerecht te verhogen .
Mag ik hieraan toevoegen dat ik namens de Commissie met veel belangstelling heb geluisterd naar de betogen die hier zo-even zijn gehouden en dat ik veel begrip heb voor de verontrustheid die de basis vormt voor die betogen .
Die verontrustheid is terecht .
Een en andermaal is gezegd justice delayed is justice denied .
De Commissie heeft begrip voor die overwegingen .
In het licht van dat begrip zou ik mijn antwoord als volgt willen voortzetten .
Zoals uw Parlement weet is de Commissie ervan overtuigd dat zonder een grondige hervorming de communautaire gerechtelijke instanties het risico lopen op korte termijn niet meer in staat te zijn hun opdracht binnen redelijke termijnen te vervullen .
De Commissie heeft dan ook aan een groep van deskundigen raad gevraagd over het geheel van de hervormingen die zouden kunnen worden doorgevoerd om het Hof en het Gerecht in staat te stellen de kwaliteit en de coherentie van hun rechtspraak in de komende decennia te behouden .
De Commissie is zich bewust van het verzoek van het Gerecht tot versterking van zijn bezetting , maar momenteel is zij van mening dat de voorgestelde bevoegdheidsoverdracht in het licht van het onderzoek dat ik net heb genoemd moet worden geplaatst .
Met andere woorden , als dat onderzoek eenmaal gereed is zal de Commissie haar advies zo spoedig mogelijk uitbrengen .
Hartelijk dank , mijnheer de commissaris .
Het debat is gesloten .
De stemming vindt morgen om 11.00 uur plaats .
 
Uitzonderlijke financiële steun aan Kosovo Aan de orde is het verslag ( A5-0022 / 2000 ) van de heer Brok , namens de Commissie buitenlandse zaken , mensenrechten , gemeenschappelijke veiligheid en defensiebeleid , over het voorstel voor een besluit van de Raad tot toekenning van uitzonderlijke financiële bijstand aan Kosovo ( COM ( 1999 ) 598 - C5-0045 / 2000 - 1999 / 0240 ( CNS ) ) .
Ik hoor zojuist dat onze rapporteur enkele minuten vertraagd is .
Ik stel u voor het debat onmiddellijk te beginnen .
De rapporteur komt er zo aan en hij krijgt onmiddellijk het woord als hij de zaal binnenkomt .
Ik geef daarom nu het woord aan de rapporteur voor advies , de heer Bourlanges , die namens de Begrotingscommissie zal spreken .
Mijnheer de Voorzitter , het gaat hier om een belangrijk en urgent vraagstuk .
De Commissie heeft het Parlement verzocht zich er snel over uit te spreken .
Het Parlement zal aan dit verzoek gehoor geven .
Er sterven nu immers dagelijks mannen en vrouwen in Kosovo omdat het 25 graden onder nul is , de Kosovaren keihard werken om een minimum aan onderhoud te waarborgen , maar daarvoor niet betaald worden .
Wij zullen het urgentieverzoek dus honoreren .
Er werd ons een bedrag van 35 miljoen euro gevraagd .
Wij hechten graag onze goedkeuring aan dit verzoek en vragen de Commissie erop toe te zien dat het bedrag zo snel mogelijk wordt uitgekeerd .
Het gaat om macro-financiële steun die de nodige reacties van liberale zijde zal oproepen omdat de liberalen van mening zijn dat een regering niet financieel mag worden geholpen .
Dit is niet ons idee , want in ons advies staat dat het van groot belang is dat wij onze bijdrage leveren aan de vorming van een regering in Kosovo en dat het zeker niet absurd is direct bij te dragen aan de salariëring van de ambtenaren in de regio .
Het zou overigens zeer nuttig zijn geweest als we dit in het Rusland van de jaren ' 90 hadden gedaan en zo de verzwakking van deze staat hadden voorkomen .
Het tweede belangrijke vraagstuk heeft betrekking op het feit dat verschillende donateurs toezeggingen hebben gedaan , maar dat wij overduidelijk de enige partij zijn die betaalt .
Wij willen dat deze situatie verandert en hopen daarom dat de Commissie zich bereid toont de door ons voorgestelde amendementen met betrekking tot dit vraagstuk over te nemen .
Wij willen het totaalbedrag aan steun dat wij ter beschikking stellen laten afhangen van de totale hoeveelheid geld die de andere donateurs aan steun bieden .
Wij willen onze steun aan Kosovo niet verminderen , maar ervoor zorgen dat deze boven op die van andere donateurs komt .
Wij stellen daarom voor de steun in twee tranches uit te keren , waarbij het tweede gedeelte ter beschikking wordt gesteld op het moment dat ook de andere donateurs over de brug komen .
Tenslotte hebben wij met betrekking tot deze kwestie drie verzoeken aan de Commissie .
Allereerst willen wij dat ze ons regelmatig een overzicht geeft van de andere donateurs en de hoogte van hun donaties .
Wij willen weten wat de anderen betalen op het moment dat wij zelf betalen .
In de tweede plaats willen we een nauwkeurig overzicht van de aanbestedingen die worden uitgeschreven en de wijze waarop ze worden uitgevoerd .
Tijdens de begrotingsprocedure kregen we te horen dat er met spoed geld voor Kosovo moest worden vrijgemaakt , maar volgens onze informatie is er nog geen enkele aanbesteding openbaar gemaakt .
Dat is een ernstige zaak omdat het de wederopbouw van Kosovo vertraagt .
Als logisch vervolg op wat ik zojuist heb gezegd , willen wij tenslotte dat de Commissie de Begrotingscommissie zeer regelmatig , dat wil zeggen maandelijks , op de hoogte houdt van de uitgaven die zijn gedaan .
Wij beschikken over documenten van de Commissie waarin harde toezeggingen worden gedaan .
Het gaat ons niet zozeer om harde toezeggingen , maar gewoon om toezeggingen .
Wij willen weten wat er wel , en zeker ook wat er niet betaald is .
Kosovo heeft inmiddels al teveel onder de lange betalingstermijnen moeten lijden .
Mijnheer de Voorzitter , als wij het vandaag weer eens over Kosovo hebben , moeten wij ons afvragen wat daar al is gebeurd en of daar eigenlijk al wel iets is gedaan .
Er zijn al enkele kleine stappen in de richting van een normalisering gedaan .
In het kader van een debat zoals dit mogen die wel eens worden opgesomd .
Sedert 9 februari is er een interim-raad - de Kosovo Transitional Council - , een soort interim-parlement waarin zowel de politieke partijen , de minderheden als de burgermaatschappij vertegenwoordigd zijn .
Dat verheugt ons , maar die raad moet ook over een instrument en een strategie kunnen beschikken om zijn doelstellingen te kunnen bereiken .
In de herfst zijn immers verkiezingen gepland .
Niemand weet wat het resultaat van die verkiezingen zal zijn , welk parlement eruit naar voren zal komen en wat dan de bevoegdheden van dat parlement tegenover UNMIK zullen zijn .
Veel is dus onzeker .
Wij krijgen daarover geen informatie en waarschijnlijk weet niemand hoe het er nu precies mee staat .
De Albanezen , die bij deze interim-raad worden betrokken , zouden eigenlijk beter moeten weten wat er gaat gebeuren .
Naast het herstel van de economie en de wederopbouw moet er ook voor worden gezorgd dat Serviërs , Albanezen en andere minderheden - ook de Roma - opnieuw kunnen samenleven , opdat het in de nabije toekomst tot verzoening kan komen .
Ik zal u de dingen noemen waarover wij ons kunnen verheugen .
Wat de administratie betreft , zijn er al 34 inspecteurs van belastingen .
Is dat niet schitterend ?
De mensen moeten nu ook ginds belasting betalen .
Zij kunnen immers niet van de EU en andere donoren afhankelijk blijven .
Een deel van het nodige geld moeten zijzelf opbrengen .
Bovendien stellen wij vast dat al vier van de negentien departementen een leiding hebben .
Ook dat is een stap in de goede richting .
Er hebben nu 130 rechters en officieren van justitie de eed afgelegd .
Die kunnen rechtspreken , voor wat meer tolerantie zorgen en natuurlijk criminelen opsporen en veroordelen .
Voor de rechtsstaat die wij willen opbouwen , is dat van groot belang .
Het is ook goed dat het voormalige UCK bij de wederopbouw van het land betrokken is .
Ik sluit mij aan bij wat de Begrotingscommissie over de financiering heeft gezegd .
Wij moeten de Commissie eraan herinneren dat ze er bij de andere donoren op aan moet dringen dat zij hun deel betalen .
De Commissie kan niet alle kosten dragen .
Ze is belast met de wederopbouw , de vierde pijler , maar kan niet ook voor de lopende uitgaven van de heer Kouchner opdraaien .
Ze kan dat een of twee keer doen , maar ook de VN-donoren moeten in de buidel tasten .
Er is een groot gat dat wij niet kunnen vullen .
De wederopbouw is voor ons een grote opgave .
Wij zullen worden beoordeeld op de wijze waarop wij die aanpakken .
Mijnheer de Voorzitter , ik wilde graag een paar preciseringen aanbrengen .
In een debat bestaat altijd het gevaar dat de sprekers elkaar herhalen .
Ik wil mij dan ook slechts op vier punten concentreren .
Om te beginnen wil ik graag volkomen duidelijk maken dat de Unie de grootste donor is voor de wederopbouw van Kosovo .
En aan mevrouw Albright wil ik graag zeggen dat de cijfers voor zich spreken , zoals we in de pers hebben kunnen lezen .
Laat dit duidelijk zijn , hoezeer u ook zou willen dat het anders was .
De Unie heeft besloten 35 miljoen euro aan bijkomende macrofinanciële hulp ter beschikking te stellen voor de wederopbouw van Kosovo .
Dit is gebeurd op grond van een rapport van het Internationaal Monetair Fonds , waarin de bijkomende financiële behoefte voor de wederopbouw geraamd wordt op 115 miljoen .
Ik ben het volkomen eens met mevrouw Pack dat de Commissie meer druk zou moeten uitoefenen op de andere donoren om hun belofte in te lossen .
Verder wil ik uiting geven aan mijn diepe ongerustheid over de verklaring van een aantal ministers op de laatste Raad van ministers van Economische Zaken en Financiën .
Volgens hen ziet het ernaar uit dat het Portugese voorzitterschap er prioritair voor wil zorgen dat onder geen enkel beding nog iets aan de financiële vooruitzichten zoals die in Berlijn zijn overeengekomen wordt veranderd .
Dit zet het akkoord op de tocht dat het Parlement en de Raad in december met grote moeite hadden bereikt , en dat inhoudt dat de financiële vooruitzichten zonodig zouden worden bijgesteld als de Commissie haar meerjarenprogramma voor de wederopbouw indient .
Ik roep deze ministers op dit akkoord niet op de helling te zetten , want het heeft erg veel moeite gekost om het te bereiken .
De Commissie en commissaris Solbes die we hier vanavond mogen begroeten , zou ik willen vragen hun meerjarig financieringsprogramma - zoals het Parlement heeft gevraagd en zoals de Commissie ons ook heeft beloofd - tijdig bij ons in te dienen met het bijbehorende verslag , zodat het opgenomen kan worden in het volgende voorontwerp van begroting .
Tot slot nog dit .
Al hebben we 35 miljoen vrijgemaakt , het blijft maar een lapmiddel , het is niet genoeg .
Daarom moeten we het zo snel mogelijk eens worden over een meerjarig programma voor de broodnodige wederopbouw van Kosovo .
Mijnheer de Voorzitter , dames en heren , vergeeft u mij dat ik te laat ben .
Jammer genoeg staat dit andere politieke thema vandaag nog steeds op de agenda .
De Commissie buitenlandse zaken , mensenrechten , gemeenschappelijke veiligheid en defensiebeleid beveelt aan de 35 miljoen euro vrij te geven .
Ze doet dat omdat dat geld echt de getroffen bevolking ten goede kan komen .
De punten waarop wij kritiek hebben , zijn niet ernstig genoeg om die mensen onze hulp te ontzeggen .
Dat betekent echter niet dat wij onze kritiek vergeten .
Wij zouden natuurlijk al veel verder staan , als de diensten van de Raad niet waren vergeten het Parlement tijdig op de hoogte te brengen en officiële gegevens voor te leggen .
Dan hadden wij met kennis van zaken een grondig debat kunnen houden .
Ik verzoek de diensten van de Raad ervoor te zorgen dat zoiets in de toekomst niet meer kan gebeuren .
Alleen omwille van de getroffen bevolking zien wij ervan af daaraan consequenties te verbinden .
Wij moeten echter bepaalde eisen stellen .
In de eerste plaats moet het geld zinvol worden gebruikt .
Het mag niet in handen vallen van mensen die het voor andere doeleinden gebruiken .
Het moet onder de controle van de heer Kouchner komen .
In de tweede plaats moeten de andere donoren hun verplichtingen nakomen .
De Commissie en de Raad zijn het daar niet mee eens , omdat ze zeer reële problemen zien opduiken .
De VN zijn verantwoordelijk voor deze opdracht .
Het kan toch niet dat alleen de Europese Unie haar verplichtingen nakomt !
De andere donorlanden moeten dat in het belang van de slachtoffers eveneens doen .
Wij moeten ons in de toekomst nog veel intensiever met deze kwestie gaan bezighouden , niet alleen met dit concrete project , maar met de hele ontwikkeling in Zuid-Oost-Europa en met de hulp die daarvoor wordt verleend .
Dit bewijst eens te meer dat de Europese Unie wel wil helpen en geld wil geven , maar dat de politieke leiders het oneens zijn .
Er zijn zoveel coördinatoren verantwoording verschuldigd aan zoveel werkgevers , dat wij binnenkort een coördinator voor de coördinatoren zullen moeten inzetten .
Het zou misschien beter zijn als de verantwoordelijke instanties van de Europese Unie en de andere instellingen , van de Organisatie voor Veiligheid en Samenwerking in Europa tot de Verenigde Naties , eens zouden samenkomen om een samenhangende en gecoördineerde aanpak af te spreken en te onderzoeken hoe de mensen daar echt kunnen worden geholpen .
Ik weet dat daarover in de Commissie hard wordt nagedacht .
Als de Europese Unie de grootste inspanningen levert , moet ze echter ook de leiding krijgen en voor de nodige coördinatie kunnen zorgen , zodat de mensen ginds echt kunnen worden geholpen .
Concurrentie tussen de verschillende internationale instellingen en verenigingen heeft geen zin .
Wij moeten de mensen ginds helpen .
De conferentie van donoren voor het Stabiliteitspact wordt telkens opnieuw uitgesteld , nu al tot eind maart .
Niemand weet om welke projecten het eigenlijk gaat en niemand weet wat wij kunnen doen .
Er worden ook steeds opnieuw persconferenties gehouden .
Dat lijkt niet de goede manier om de mensen in dat gebied van Europa vrede en verzoening te brengen .
Geachte Commissie , geacht voorzitterschap van de Raad , wij verzoeken u daarom politieke initiatieven te nemen om te vermijden dat wij opnieuw in een noodsituatie komen en aan het einde van de maand maar moeten zien hoe we de rekeningen kunnen betalen .
Er moet een langetermijnstrategie voor de steun voor die regio komen .
Ik hoop dat u dan eindelijk uw politieke verplichtingen zult nakomen .
Aan de toestand van de laatste maanden moet een einde komen .
Mijnheer de Voorzitter , de alliantie had bij haar optreden in Kosovo als doel ervoor te zorgen dat zij die in Kosovo wilden blijven of naar deze provincie terug wilden keren , dat wil zeggen naar hun wortels en hun cultuur , dit ook daadwerkelijk konden .
Dit is nog altijd de reden waarom de alliantie in Kosovo aanwezig is .
Eergisteren heb ik met veel genoegen naar een interview met de commandant van KFOR geluisterd , waarin hij aangaf dat de situatie in Kosovo er in dit opzicht langzaam maar zeker op vooruit gaat .
Dit geldt met name voor de veiligheid .
De criminaliteit heeft weer een acceptabel laag niveau bereikt .
De Europese vertegenwoordigers die dit doel nastreven , en met name de speciale vertegenwoordiger van de secretaris-generaal van de Verenigde Naties , raken echter ontmoedigd .
Juist omdat het beter gaat , wordt er minder over Kosovo gesproken en lijkt de steun die aan deze provincie geboden wordt minder urgent .
Wij moeten ervoor zorgen dat in deze regio de oorlog plaatsmaakt voor de handel , net als overal op de Balkan .
De economische steun die geboden wordt is zeker van zeer groot belang omdat de medewerkers in Kosovo hierdoor de gelegenheid krijgen actie te ondernemen .
Ik wil in navolging van het betoog van Doris Pack van zojuist benadrukken dat wij in het Europees Parlement onze verantwoordelijkheid met betrekking tot dit vraagstuk niet uit de weg mogen gaan , maar dat dit uiteraard niet alleen voor ons geldt .
Mijnheer de Voorzitter , mijnheer de commissaris , dames en heren , ik dank de heer Brok hartelijk voor zijn verslag .
Als de Raad zo snel had gewerkt als de heer Brok , zouden wij inderdaad al veel verder zijn .
De lamlendigheid van de Raad is ronduit betreurenswaardig .
De rapporteur zegt in zijn verslag terecht dat wij snel moeten helpen , maar ook dat wij dat niet onbeperkt of in het wilde weg moeten doen .
Ik wijs in het bijzonder op amendement 5 , waarin duidelijk staat dat met de middelen van de uitzonderlijke financiële bijstand uitsluitend Kosovaarse begrotingstekorten kunnen worden gefinancierd die ontstaan in overheids- , semi-overheids- , gemeente- en andere administraties en instellingen welke door de UNMIK worden gecontroleerd .
Mijnheer de commissaris , wij ondersteunen de UNMIK , wij ondersteunen de instellingen van de Verenigde Naties , in het bijzonder de vierde pijler , en willen in Kosovo geen parallelle structuren steunen die daar nog altijd bestaan .
Wat moeten wij met dit geld doen ?
Ik wil het in het bijzonder over de mensenrechten hebben .
Het Westen heeft in Kosovo voor de mensenrechten gestreden .
Wat gebeurt er daar vandaag ?
De massale verdrijving van Serviërs kon worden stopgezet , maar bijna dagelijks zijn er onaanvaardbare incidenten waarbij mensen worden gedood of mensen het leven onmogelijk wordt gemaakt .
Elke dag zijn er aanslagen op Serviërs , Roma en Bosniërs , maar ook op Albanezen .
Ik ben geschrokken van het bericht - als het waar is - dat een Albanese arts die , ongetwijfeld niet zonder problemen , in het ziekenhuis in het Servische deel van Mitrovic werkte , dat uiteindelijk heeft opgegeven omdat hij steeds opnieuw doodsbedreigingen ontving .
Wij kunnen zulke incidenten en situaties niet dulden .
Ik weet niet of het waar is , maar ik heb gehoord dat de Serviërs in het Servische deel van Kosovo nog altijd een mijn exploiteren .
Er doen geruchten de ronde dat Servische milities nog steeds actief zijn .
Voor mij maakt het geen verschil of in Kosovo een Serviër , Roma , Bosniër of Albanees wordt bedreigd of gedood .
Voor mij is het onbelangrijk wie Kosovo wil opdelen .
Wat ik wel belangrijk vind , is dat de door ons gefinancierde organen hun doel bereiken en in Kosovo een multi-etnische samenleving tot stand brengen .
Er moet meer politie komen , want die is er echt te weinig .
Er moet ook een onafhankelijke justitie komen , wat niet gemakkelijk zal zijn , en meer middelen voor de Hoge Commissaris voor de Mensenrechten .
Dat moet allemaal snel gebeuren .
Als wij niet snel hulp bieden zal de situatie verslechteren en kunnen nieuwe conflicten en crisissen losbarsten .
Het is daarom goed dat wij snel hebben gehandeld , dat wij hebben erkend dat spoed vereist is en dat wij geld ter beschikking stellen .
Nu willen wij daden .
Wij willen in Kosovo successen zien .
Ik verzoek de Commissie ervoor te zorgen dat dit geld goed wordt gebruikt , in het bijzonder voor de ontwikkeling van politie en justitie .
Mijnheer de Voorzitter , allereerst wil ik de leden van dit Parlement bedanken , en dan met name de rapporteur , voor de spoed waarmee zij deze materie hebben behandeld .
Wij zullen er nu zonder enige twijfel in slagen de gelden voor Kosovo snel vrij te maken , en zo tegemoet te komen aan de zorgen van de heer Swoboda en mevrouw Pack .
Ik geloof dat ik de zorgen die vanavond in dit debat zijn geuit in drie categorieën kan onderverdelen .
Om te beginnen heeft u gelijk dat we meer vooruitgang moeten boeken .
Toch zijn we al een heel eind opgeschoten , getuige de douane , de banken en de belastingdienst .
Maar wat houdt die vooruitgang dan in , wat moeten we dan financieren ?
Hier duikt een eerste meningsverschil op .
In sommige van uw amendementen geeft u aan dat de financiële steun van de Unie naar een beperkter aantal instellingen moet gaan , zoals in amendement 3 en 5 .
Wij zijn daarentegen van mening dat er in beide gevallen meer manoeuvreerruimte moet komen voor het bestuur van de Verenigde Naties , dat de situatie op het terrein beter kent dan wij .
Volgens ons zou het te veel praktische problemen opleveren als we op voorhand gingen bepalen waar het geld naartoe moest .
Laten we vertrouwen op het oordeel van degenen die op het terrein beter dan wij in staat zijn bepaalde beslissingen te nemen .
Een tweede zorg die een aantal van u naar voren hebben gebracht - als eerste de heer Bourlanges , maar ook een aantal anderen - is de vraag hoe het zit met de overige donoren .
Is de Commissie een buitensporige inspanning aan het leveren terwijl de anderen hun deel niet doen ?
Een aantal amendementen op uw verslag gaat in deze richting , zoals de nummers 1 , 2 en 4 .
De heer Bourlanges en de anderen die dit punt aan de orde hebben gesteld , kan ik antwoorden dat het probleem niet zit in uw gedachtegang , want die delen wij volkomen .
Het probleem is dat de lastenverdeling tussen de verschillende donoren momenteel bepaald wordt door de high level steering group , de stuurgroep op hoog niveau , en dat die verdeling geen juridische waarde heeft .
Het gaat hier hoogstens om een politiek engagement .
Om die reden zouden we willen vragen amendement 1 zodanig te herformuleren dat het vrijgeven van communautaire steun niet meer aan voorwaarden is verbonden .
Wij hebben al een schrijven van die strekking aan de heer Brok doen toekomen .
Over amendement 2 zou ik hetzelfde zeggen .
Ook dit is aanvaardbaar voor ons , mits een kleine wijziging , want met de grondgedachte zijn we het verder eens .
Amendement 4 is min of meer van dezelfde aard .
Op dit concrete punt kunnen we de heer Bourlanges misschien wat verder tegemoetkomen .
We hebben de Raad al gevraagd in zijn beslissing een verklaring van de Commissie op te nemen over de voorwaarden voor verdere betaling .
Wat wij voorstellen is dat wij het exacte bedrag van de tweede bijdrage en het moment van uitkering vaststellen op grond van de externe financiële behoeften van Kosovo en de bijdrage van andere bilaterale donoren .
Anders gezegd : wij stellen niet onmiddellijk onze voorwaarden - of het lijkt ons effectiever niet onmiddellijk voorwaarden te stellen - maar we zullen dat wel doen als de tweede tranche moet worden vrijgemaakt .
Op die manier beletten we onszelf niet meteen te blijven optreden en veroorzaken we geen problemen voor de bevolking van Kosovo , maar dwingen we de andere donoren toch dezelfde financiële inspanningen te leveren als wij .
Een derde punt betreft meerjarige programma ' s en is aan de orde is gesteld door mevrouw Dührkop .
Ik zou u eraan willen herinneren dat projecten meerjarig zijn , maar dat programma ' s uiteraard onderworpen zijn aan de jaarlijkse toelagen uit de begroting .
Tot slot wil ik nog ingaan op uw verzoeken om bijkomende informatie .
Om te beginnen is ons gevraagd het Parlement inlichtingen te verschaffen over het verloop van de aanbestedingen .
Daarover kan ik zeggen dat de Commissie de parlementaire Begrotingscommissie vorige week een overzicht heeft bezorgd van alle contracten en betalingen die hebben plaatsgevonden sinds de task force in Kosovo van start is gegaan .
De Commissie kan u op de hoogte blijven houden van verdere openbare aanbestedingen .
Wij willen de aanbestedingen ook via het Internet bekendmaken , zodat er op dit punt zoveel mogelijk transparantie komt .
Het tweede punt waarop ik nog wilde reageren zijn de overige inlichtingen rond de macro-economische steun die van belang kan zijn voor het Parlement .
In dit verband is de Commissie bereid de voorzitters van de bevoegde parlementscommissies regelmatig op de hoogte te houden , zonodig op vertrouwelijke basis als de aard van de informatie dit vereist .
Hetzelfde geldt voor inlichtingen over de diverse projecten in het kader van de macro-economische steunverlening .
Dames en heren afgevaardigden , ik dank u en ik hoop dat we deze fondsen na de definitieve beslissing van de Raad kunnen vrijmaken .
Zo kunnen we een positieve bijdrage leveren aan de grote inspanningen die langs verschillende kanten geleverd worden , in de gemeenschappelijke hoop dat de bevolking van Kosovo in de toekomst vreedzamer zal kunnen samenleven .
Mijnheer de Voorzitter , het doet me genoegen dat het Parlement , in het bijzonder de Begrotingscommissie , en de Commissie op één lijn zitten .
Wij zullen onze afspraken nakomen en de Commissie bijstaan in haar taak .
Ik moet echter toegeven dat ik enigszins ongerust ben over de uitlatingen van de commissaris met betrekking tot de toezeggingen die door de diensten van de Commissie aan de Begrotingscommissie zijn gedaan .
Deze diensten waren duidelijk met de Begrotingscommissie overeengekomen dat er overeenstemming bestond over de amendementen 4 en 7 , dat wil zegen dat men het erover eens was dat de tweede tranche van de macro-economische steun nu reeds zou worden aangewend om de door de donateurs gemaakte afspraken na te komen .
Ik zeg niet dat dit goed of slecht is , maar dat het is afgesproken .
Ik begrijp nu uit de woorden van de heer Solbes dat deze toezeggingen niet zo hard zijn als ze leken .
Mijnheer de commissaris , afspraak is afspraak .
Kunt u bevestigen dat deze toezeggingen door uw diensten aan de Begrotingscommissie zijn gedaan of bent u van plan deze toezeggingen te negeren ?
Dat zou immers betekenen dat u uw beloften aan ons niet nakomt .
Nee , mijnheer Bourlanges , ik denk dat het hier een wezenlijk vraagstuk betreft .
Het probleem luidt : hoe kunnen we het compromis dat we hebben geaccepteerd in praktijk brengen ?
Nogmaals , ik heb u voorgesteld dat de Commissie een verklaring zal laten opnemen in het besluit van de Raad , dat als volgt luidt : Er zal te zijner tijd een besluit worden genomen over het precieze bedrag van de tweede tranche en over het tijdschema voor de tenuitvoerlegging .
Hierbij zal rekening worden gehouden met de ontwikkelingen in Kosovo , de externe financiële behoeften en de bijdragen van andere bilaterale donoren .
( FR ) Wij zijn van mening dat we onze afspraken zo goed nakomen .
Mijn enige verzoek aan de Commissie is de Begrotingscommissie op de hoogte te stellen alvorens er met de tenuitvoerlegging van de tweede tranche begonnen wordt .
Dit verzoek is mijns inziens geheel legitiem en wij zullen er dan ook gehoor aan geven .
Het debat is gesloten .
De stemming vindt morgen om 11.00 uur plaats .
 
ALTENER Aan de orde is het verslag ( A5-0011 / 2000 ) van de heer Langen , namens de delegatie van het Parlement in het bemiddelingscomité , over de door het bemiddelingscomité goedgekeurde gemeenschappelijke ontwerptekst van de beschikking van het Europees Parlement en de Raad tot vaststelling van een meerjarenprogramma ter bevordering van hernieuwbare energiebronnen in de Gemeenschap - ALTENER ( 1998-2002 ) ( C5-0333 / 1999 - 1997 / 0370 ( COD ) ) .
Mijnheer de Voorzitter , hoewel hij zelf hier niet aanwezig is , bedank ik de heer Langen voor het werk dat hij heeft gedaan om het programma zowel in het Parlement als in de Raad aangenomen te krijgen .
Het was een langdurig en lastig project .
Er moet ook in de toekomst zeer veel worden geïnvesteerd in het onderzoek dat het gebruik van hernieuwbare energiebronnen in kaart brengt .
Hoewel de nieuwe richtlijn veel goede kanten heeft , kent ze ook gebreken .
Een voorbeeld hiervan is het gebruik van turf .
Men mag turf niet bij de groep fossiele brandstoffen indelen .
Als turf niet direct als hernieuwbare , niet-fossiele energiebron geclassificeerd kan worden , dan moet hij vooral met het oog op de milieuheffing als een aparte groep worden beschouwd .
Het is niet juist dat turf met dezelfde maatstaven wordt beoordeeld als bijvoorbeeld steenkool .
De ontwikkeling van hernieuwbare energiebronnen is een gedeeltelijke oplossing voor het beëindigen van de afhankelijkheid van de Europese Unie van geïmporteerde energie .
Onderzoek is ook met het oog op de komende uitbreiding van de Europese Unie van zeer groot belang .
De afhankelijkheid van geïmporteerde energie raakt het allermeest juist de verscheidene landen in Oost-Europa waarvan de economische structuren nog steeds te lijden hebben onder de in de Sovjettijd gecreëerde afhankelijkheid van Russische energie .
De Europese Unie moet zich aan de klimaatovereenkomst van Kyoto houden .
Wij zijn immers allemaal bezorgd over het milieu en de toekomst van onze kinderen .
Het aandeel van hernieuwbare energiebronnen in de totale energieproductie moet worden vergroot , maar dit moet tegelijkertijd op verstandige wijze gebeuren .
Wij moeten beseffen dat wij onze productie van primaire energie nog lange tijd niet op hernieuwbare energiebronnen kunnen baseren .
Hiervoor is energie nodig die het klimaat beschermt , namelijk kernenergie .
Mijnheer de Voorzitter , ik vraag om begrip .
Ik ben wat laat omdat het debat een beetje sneller is opgeschoten dan verwacht .
Ik dank mevrouw Matikainen-Kallström dat ze even voor mij is ingevallen .
Zij heeft al het een en ander over de programma ' s ALTENER en SAVE gezegd .
We staan hier aan het einde van een bemiddelingsprocedure over maatregelen op energiegebied voor 1998-2002 .
ALTENER betreft het belangrijke terrein van de hernieuwbare energiebronnen en moet de voorwaarden creëren voor de uitvoering van een actieplan op dat gebied .
Het gaat in het bijzonder om een extra stimulans voor de particuliere en openbare investeringen in de productie en het gebruik van duurzame energie .
Het vorige programma is eind vorig jaar afgelopen en de Raad heeft de amendementen van het Parlement niet overgenomen .
Daarom moest het bemiddelingscomité in actie komen .
De lidstaten hebben zich in de Raad met verbazingwekkende hardnekkigheid tegen dit programma voor alternatieve energieën en de passende financiering ervan verzet .
Ik moet echter toegeven dat de Finse voorzitter van de Raad niet veel kon doen zolang de lidstaten de nodige verhoging van de kredieten tegenhielden .
Het oorspronkelijke krediet van 81,1 miljoen euro , dat de Commissie had voorgesteld , werd door de Raad eenzijdig en zonder enige uitleg tot 74 miljoen teruggebracht .
De eis van het Parlement om het oorspronkelijke krediet te herstellen was dan ook niet meer dan logisch .
Naast de financiële kant van het programma waren er nog enkele andere strijdpunten tussen de Raad en het Parlement .
In het kader van de bemiddelingsprocedure konden wij het over enkele van onze belangrijke eisen met de Raad eens worden , onder meer over het feit dat wij naar aanleiding van de volgende herziening van het ALTENER-programma moeten onderzoeken of dat programma voor de geassocieerde mediterrane landen kan worden opengesteld .
De Raad - zo werd ons verzekerd - zal daarover in het Publicatieblad een verklaring publiceren .
Wat het financiële kader betreft , had de Raad , door het oorspronkelijke krediet te verminderen , de voortzetting van het programma bijna in gevaar gebracht .
Voor de delegatie van het Parlement in het bemiddelingscomité ging het om de voortzetting van dit goede programma .
Daarom stemden wij uiteindelijk in met het compromis , ook al vonden wij het niet bevredigend .
Wij hebben aanvaard dat de middelen tot 77 miljoen euro worden verhoogd .
Dat is een aanvaardbaar , maar geen bevredigend resultaat .
Wij hebben het compromis aanvaard om de voorzetting van het programma niet in gevaar te brengen .
Zonder extra inspanningen van de lidstaten lijkt het echter uitgesloten dat wij in 2010 15 % van alle benodigde primaire energie uit hernieuwbare energiebronnen halen .
Wij hebben hiermee de voortzetting verzekerd van een EU-programma dat belangrijk is voor het milieu- en het economisch beleid en dat bijdraagt aan de vermindering van de CO2-uitstoot , de vergroting van het aandeel van de hernieuwbare energieën in de energiebalans , de beperking van onze afhankelijkheid van ingevoerde energie , het verzekeren van de energievoorziening en de samenhang tussen de lokale en regionale ontwikkeling .
Dit is echter onvoldoende .
De lidstaten zullen nog enorme inspanningen moeten leveren .
Het bemiddelingscomité heeft op 9 december van vorig jaar de definitieve tekst van het programma goedgekeurd en aldus het pad geëffend om ook in de toekomst studies en acties voor de ontsluiting van het potentieel van de hernieuwbare energiebronnen te bevorderen .
Doordat het ALTENER-programma wordt voortgezet , kunnen ook proefprojecten inzake de totstandbrenging en ontwikkeling van infrastructuurvoorzieningen , kennisoverdracht en doelgerichte acties ter bevordering van de marktpenetratie van de hernieuwbare energiebronnen worden gesteund .
Dat geldt in het bijzonder voor aardwarmte , windenergie , kleinere waterkrachtcentrales , passief en actief gebruik van zonne-energie in gebouwen en het gebruik van biomassa .
Hieruit blijkt het belang , ook in de toekomst , van een goed kader voor de bevordering van alternatieve energiebronnen op Europees niveau .
Ik wil in het bijzonder de Commissie en mevrouw Palacio , de bevoegde commissaris , danken voor hun steun voor het standpunt van het Parlement .
Het Europees Parlement is erin geslaagd een goed compromis te vinden en het gemeenschappelijk standpunt van de Raad te wijzigen .
Ik zou graag hebben dat de afgevaardigden het resultaat van het bemiddelingscomité goedkeuren .
Mijnheer de Voorzitter , het verheugt de Fractie van de Europese Sociaal-democraten dat de bemiddelingsprocedure over het ALTENER II-programma een resultaat heeft opgeleverd .
Ik dank de heer Langen voor zijn uitstekende verslag .
Ik dank ook de voorzitter van de delegatie in het bemiddelingscomité , de heer Provan .
Zoals de heer Langen al opmerkte , is er in het bemiddelingscomité een zware strijd geleverd .
Vandaag kunnen wij in het resultaat echter duidelijk de hand van het Europees Parlement zien .
Zoals de heer Langen al zei , werden een aantal inhoudelijke opmerkingen en eisen van het Parlement overgenomen .
Met betrekking tot het belangrijkste twistpunt met de Raad , de financiering van dit meerjarenprogramma voor de bevordering van hernieuwbare energiebronnen in de Gemeenschap , hebben wij beide - dat is al gezegd - ongeveer evenveel toegegeven .
Dat is niet bevredigend , dat wil ik duidelijk zeggen .
Wij hebben dit compromis echter aanvaard omdat wij het belangrijk vonden dat het programma snel van start kan gaan .
In de volgende jaren moet het aandeel van duurzame energie in het energieverbruik immers tot ten minste 12 % worden verdubbeld .
Dat is de doelstelling van de Europese Unie .
Daarenboven krijgt het ALTENER-programma , het enige EU-programma dat uitsluitend op de bevordering van de hernieuwbare energiebronnen gericht is , nu echt een sleutelrol .
In dit nieuwe vijfjarenprogramma moeten in de eerste plaats de acties uit het ALTENER I-programma worden uitgebreid .
Het gaat onder meer om de verbetering van de uitwisseling van informatie en ervaringen op het gebied van de hernieuwbare energiebronnen , de oprichting van lokale en regionale energieagentschappen , de totstandbrenging van nieuwe en de bevordering van bestaande netwerken .
Dat zijn maar enkele voorbeelden .
Bijzonder belangrijk in het ALTENER II-programma zijn naar mijn mening de nieuwe acties om de marktpenetratie van duurzame energieën te vergemakkelijken en de maatregelen voor de uitvoering , begeleiding en controle van de gemeenschappelijke strategie en het gemeenschappelijk actieplan .
Er is nu een werkdocument van de Commissiediensten voor een campagne om op het gebied van de hernieuwbare energiebronnen een doorbraak te forceren .
Die campagne maakt deel uit van de gemeenschappelijke strategie .
Alle belangrijke aspecten van de hernieuwbare energiebronnen zullen worden bevorderd .
Het ALTENER-programma moet die campagne begeleiden en ondersteunen .
De totale kostprijs van de campagne is op ongeveer 30 miljard euro geraamd .
Daarvan moet 75 % à 80 % uit particuliere bronnen komen , de rest uit de lidstaten en regio ' s .
Het ALTENER-programma kan nieuwe investeringen stimuleren en vergemakkelijken en ons , in het belang van milieu , economie en werkgelegenheid , helpen ons doel te bereiken .
Mijnheer de Voorzitter , mevrouw de commissaris , ook ik wil de heer Langen bedanken voor het goede werk dat hij met betrekking tot dit belangrijke onderwerp heeft verricht .
Het door het bemiddelingscomité voorgestelde compromis inzake het ALTENER-programma heeft nogal wat strubbelingen doorgemaakt , maar is nu in ieder geval bevredigend te noemen .
Er is rekening gehouden met het grootste deel van de amendementen van het Parlement en het is een positieve zaak dat de financiële middelen van het programma naar 77 miljoen euro worden verhoogd .
De toename van het gebruik van hernieuwbare energiebronnen is een ambitieus doel van de Europese Unie .
In verhouding tot deze doelen zijn de financiële middelen echter zeer bescheiden .
De middelen moeten worden aangewend voor pilotprojecten , onderzoek , informatie-uitwisseling en ook voor het creëren van een positieve houding ten opzichte van het gebruik van hernieuwbare energie .
De hoofdverantwoordelijkheid voor de toename van het gebruik van hernieuwbare energiebronnen ligt bij de lidstaten .
Hopelijk schudt dit programma de lidstaten wakker om vastberaden het gebruik van hernieuwbare energie te vergroten .
In de toekomst moet echter ook de Unie haar inzet vergroten om het gebruik van hernieuwbare energie te bevorderen en moet zij garanderen dat hernieuwbare energie zonder belemmering op de markt kan komen .
Het bevorderen van het gebruik van hernieuwbare energie is zeer belangrijk voor het milieu .
De Unie kan haar milieudoelstellingen niet bereiken als het gebruik van hernieuwbare energiebronnen niet op actieve wijze wordt vergroot .
Hernieuwbare energiebronnen verminderen de afhankelijkheid van geïmporteerde energie en een toenemend gebruik ervan verbetert het concurrentievermogen .
Europa kan ook koploper worden in de industrie die apparaten produceert voor het gebruik van hernieuwbare energie .
Men mag ook niet vergeten dat het gebruik van hernieuwbare energiebronnen een positieve invloed heeft op de regionale ontwikkeling en de werkgelegenheid .
Ook ik laat niet na nog even turf te noemen .
In de lijst hernieuwbare energiebronnen wordt turf niet genoemd .
Turf is in ieder geval in Finland echter een belangrijke , duurzaam gebruikte , langzaam hernieuwbare energiebron .
Ik hoop dat turf in de toekomst aan de lijst hernieuwbare energiebronnen kan worden toegevoegd .
Mevrouw de commissaris , waarde collega ' s , de leden van de Fractie De Groenen / Vrije Europese Alliantie zijn verheugd over het bereikte akkoord .
Onze dank gaat dan ook uit naar iedereen die heeft bijgedragen aan de onderhandelingen over een amendement dat zo ongeveer door de Groenen was opgesteld .
Als nieuweling in dit Parlement vind ik het vreemd te moeten constateren dat in de begroting honderden miljoenen euro ' s per jaar zijn opgenomen voor de tabaksteelt .
Deze sector vormt immers maar een klein deel van de economie , levert nauwelijks banen op en kan niet op wereldniveau concurreren .
Daarnaast zie ik welke bedragen ter beschikking wordt gesteld voor de sector van de hernieuwbare energiebronnen , die niet alleen vanuit ecologisch oogpunt belangrijk is , maar ook een aanzienlijke economische groei zal kennen .
Als we kijken naar het marktaandeel van kleine landen zoals Denemarken , die hun aandeel konden verwerven omdat ze als eerste in deze sector actief waren , dan geeft dit te denken .
Op lange termijn moet deze sector van de hernieuwbare energiebronnen daarom meer geld worden toebedeeld .
Ik wil tenslotte nog iets zeggen over het programma .
Ik denk dat het voor de ontwikkeling op lange termijn van de hernieuwbare energiebronnen erg belangrijk is dat deze een belangrijke plaats krijgen in de regio ' s .
Verder moeten deze energiebronnen bijdragen aan de regionale economie en de werkgelegenheid .
We mogen geen genoegen nemen met sommige , op korte termijn meer rendabele hot spots als we willen dat uiteindelijk 50 % of meer van de energie afkomstig is uit hernieuwbare energiebronnen .
Mijnheer de Voorzitter , in de eerste plaats feliciteer ik de heer Langen met zijn verslag .
In het kader van het ALTENER-programma wordt het gebruik van hernieuwbare energiebronnen bevorderd .
Ik vind dat wij zulke programma ' s , vooral wat het aspect ontwikkeling betreft , financieel moeten ondersteunen omdat ze reusachtige commerciële toekomstmogelijkheden bieden .
Daarom stel ik met bijzonder grote voldoening vast dat het geld vooral naar projecten van kleine en middelgrote ondernemingen zal gaan .
De internationaal afgesproken doelstellingen inzake beperking van emissies kunnen niet door middel van deze programma ' s alleen worden bereikt .
In dit verband moet ik eraan herinneren dat het energiebeleid een nationale bevoegdheid blijft .
De nationale regeringen moeten dus alles in het werk stellen om de energie-efficiëntie te verbeteren en hernieuwbare energiebronnen te ontwikkelen .
Ik vernam onlangs tot mijn groot genoegen dat Ierland heeft aangekondigd dat het 125 miljoen pond uittrekt voor de ontwikkeling van een ecologisch duurzame energiesector .
Ik hoop dat ALTENER tot nog meer van zulke initiatieven zal leiden .
Zoals in de definitieve tekst terecht wordt opgemerkt , kunnen acties als deze helpen om de verschillen tussen de regio ' s te verkleinen .
In mijn eigen kiesdistrict Leinster , dat grotendeels tot Ierlands enige doelstelling 1-gebied behoort , is de belangstelling voor het ALTENER-programma groot .
Ik ondersteun alle inspanningen om de achterstand inzake economische ontwikkeling en infrastructuur , met inbegrip van de energiesector , in te halen .
Kortom , wij staan voor de grote uitdaging dat wij , zoals beloofd , de emissie van broeikasgassen door de energiesector overeenkomstig het Protocol van Kyoto moeten beperken en ondertussen ook de economische groei moeten bevorderen .
Het ALTENER-programma is een waardevolle bijdrage aan de gezamenlijke inspanningen van de lidstaten .
Mijnheer de Voorzitter , mijnheer de rapporteur , waarde collega ' s , de rapporteur heeft zojuist terecht in herinnering gebracht dat het einde van een lange en moeilijke bemiddelingsprocedure met de Raad over het ALTENER-programma in zicht is .
Verder heeft onze rapporteur erop gewezen dat de Raad aanvankelijk 74 miljoen frank had voorgesteld ter bekostiging van dit programma , terwijl de Commissie - met steun van het Europees Parlement - van een bedrag van 81,1 miljoen euro uitging .
Een eerste bemiddelingsbijeenkomst mislukte omdat de Raad zijn voorgestelde bedrag met slechts 1,9 miljoen euro wilde verhogen .
Wij konden het met dit voorstel niet eens zijn omdat hiermee de bevoegdheden van het Europees Parlement opnieuw ter discussie werden gesteld .
Na een tweede bemiddelingsronde werd het bedrag met nogmaals 1,1 miljoen euro verhoogd en zo kwam dit compromis van 77 miljoen euro tot stand .
Hoewel het aanvankelijk voorgesteld bedrag met 3 miljoen euro is verhoogd , betreur ik het dat de financiële middelen ontoereikend zijn om de beoogde doelstellingen te verwezenlijken .
De Raad wil niet echt over de brug komen , maar zegt wel belang te hechten aan een veilige energievoorziening , extra werkgelegenheid en milieubescherming .
Deze belangrijke doelstellingen moeten worden bereikt en de hernieuwbare energiebronnen kunnen daarbij een beslissende rol spelen .
Ik heb mijn twijfels over de beperkte financiële middelen die voor dit programma worden vrijgemaakt .
Toch steun ik persoonlijk dit compromis vanwege de inhoud van het programma , waaraan het Parlement actief heeft bijgedragen .
Sinds de inwerkingtreding van het Verdrag van Amsterdam geldt immers voor dit programma de medebeslissingsprocedure .
Het is vrijwel zeker dat met de aangekondigde maatregelen en acties de doelstelling van 12 % hernieuwbare energie in 2010 bereikt kan worden , wat neerkomt op een verdubbeling ten opzichte van de huidige situatie .
Hiertoe moeten wel de benodigde financiële middelen , met inbegrip van die van de overheid , worden vrijgemaakt .
Dit programma vormt samen met het programma SAVE II , dat de milieudimensie in het energiebeleid opneemt , de basis voor een daadwerkelijke communautaire strategie die is gericht op enerzijds schone energie en anderzijds een verminderde afhankelijkheid van energie .
Mijnheer de Voorzitter , ik wil tenslotte benadrukken dat er naast de voorgestelde maatregelen ook sprake is van wettelijke maatregelen , maar met name ook van budgetten om deze politieke wil te verwezenlijken .
Tot slot wil ik uiteraard rapporteur Langen en alle leden van de commissie en het bemiddelingscomité feliciteren met het resultaat van hun werkzaamheden .
Mijnheer de Voorzitter , dames en heren , om te beginnen wil ik mijn tevredenheid uitspreken over het akkoord dat wij in het bemiddelingscomité bereikt hebben over het ALTENER II- programma en mij aansluiten bij de opmerkingen van de diverse sprekers .
Dankzij dit akkoord kan ALTENER worden opgenomen in het kaderprogramma voor energie .
Dit alles zal een betere coördinatie , meer transparantie en een efficiëntere werking opleveren voor onze energieprogramma ' s , waartoe ook SAVE gerekend moet worden .
Over SAVE gaan we het dadelijk hebben .
Ik moet zeggen dat het Parlement al die tijd werk van hoge kwaliteit heeft geleverd , en daarmee wil ik rapporteur Langen complimenteren , alsook de andere sprekers die zowel in de commissie als in de plenaire vergadering het woord hebben gevoerd .
Zoals bekend is er discussie geweest .
Zoals rapporteur Caudron zojuist heeft opgemerkt , hebben we onze toevlucht moeten nemen tot de bemiddelingsprocedure aangezien de eerste vergadering geen resultaten opleverde .
We hebben een tweede vergadering moeten beleggen , ondanks het feit dat de cijfers ook toen niet buitensporig waren .
Niettemin geloof ik dat we uiteindelijk tot een redelijk akkoord gekomen zijn .
Het mag dan misschien niet volmaakt zijn , we kunnen nu tenminste onze projecten voortzetten .
Nogmaals mijn felicitaties aan rapporteur Langen voor het werk dat hij gedaan heeft , en mijn dank aan alle sprekers .
Ook wil ik de heer Provan bijzonder bedanken voor zijn efficiënte optreden tijdens de bemiddeling .
Hij heeft er mede voor gezorgd dat we uiteindelijk een positief resultaat behaald hebben .
Tot slot dank ik ook de Raad voor zijn redelijke en flexibele opstelling .
 
SAVE Aan de orde is het verslag ( A5-0010 / 2000 ) van mevrouw Ahern , namens de delegatie van het Parlement in het bemiddelingscomité , over de door het bemiddelingscomité goedgekeurde gemeenschappelijke ontwerptekst van de beschikking van het Europees Parlement en de Raad tot vaststelling van een meerjarenprogramma ter bevordering van de energie-efficiëntie - SAVE ( 1998-2002 ) ( C5-0334 / 1999 - 1997 / 0371 ( COD ) ) .
Mevrouw de Voorzitter , ik dank de Raad en de Commissie voor deze degelijke en vruchtbare bemiddelingsprocedure die , wat niet altijd het geval was , ook in een opperbeste stemming is verlopen .
Ik kan u tot mijn voldoening zeggen dat het eindresultaat van de bemiddeling zeer bevredigend is voor het Parlement .
In de gemeenschappelijke tekst zijn immers alle amendementen van het Parlement in hun oorspronkelijke of enigszins gewijzigde vorm overgenomen .
Het uiteindelijk voor het programma uitgetrokken bedrag ligt ook aanzienlijk hoger dan wat de Raad in tweede lezing had voorgesteld .
Wij vonden dat toen volstrekt onaanvaardbaar en hebben op dat punt heel wat vooruitgang geboekt .
Ik stel dan ook voor dat het Parlement de voorstellen betreffende SAVE en de conclusies van de bemiddeling in derde lezing aanneemt .
Ik herinner het Parlement eraan dat het in tweede lezing dit verslag met acht amendementen had aangenomen en dat het daarin ook opnieuw het oorspronkelijk door de Commissie voorgestelde krediet had opgenomen .
De Commissie nam vijf van de voorgestelde amendementen over , waaronder ook het amendement betreffende het begrotingskrediet .
Ik dank de Commissie dat ze ons budgettair voorstel tijdens de gehele bemiddelingsprocedure heeft gesteund .
Het voorstel van de Raad was immers onaanvaardbaar .
Tijdens de bemiddelingsprocedure werd een akkoord bereikt over de studies en acties die nodig zijn om de maatregelen van de Gemeenschap uit te stippelen , uit te voeren , aan te vullen en te beoordelen .
Over de formulering van vijf andere amendementen werd een compromis gevonden .
Het gaat om wetgevende en niet-wetgevende maatregelen , de invoeging van plaatselijke energiecentra en , wat zeer belangrijk is , de energie-auditsystemen voor de follow-up van de op het gebied van energie-efficiëntie gemaakte vorderingen .
Ik hoop dat u het er allemaal mee eens zult zijn dat dit een grote vooruitgang is .
Voor de financiering heeft het Parlement , gelet op het magere oorspronkelijke aanbod van de Raad , een grote inspanning gedaan .
Uiteindelijk stemde de Raad er pas na verschillende vergaderingen mee in dat bedrag substantieel te verhogen .
We zijn erin geslaagd het oorspronkelijke bedrag van de Raad met twee miljoen te verhogen .
Dat is een aanzienlijke stijging en ik beveel het Parlement dan ook aan daarmee in te stemmen .
De Commissie heeft bevestigd dat ze de programma ' s daarmee kan uitvoeren .
Dat was voor ons een belangrijk argument .
Toch is dit nog altijd een zeer bescheiden bedrag en zijn de kredieten voor dit programma dan ook veeleer symbolisch .
Het geld voor een zuinig gebruik van energie komt nog altijd in de eerste plaats van de lidstaten .
Als wij dit programma goedkeuren , moeten wij dat voor ogen houden .
Dat wij op communautair niveau niet veel meer dan een symbolische daad kunnen stellen , is jammer omdat het enthousiasme op lokaal niveau groot is om , ook op het niveau van de Gemeenschap , maatregelen te nemen om energie te besparen .
De Gemeenschap kan daartoe bijdragen door de plaatselijke initiatiefnemers met elkaar in contact te brengen , zodat ze elk in hun eigen regio niet telkens opnieuw het wiel hoeven uitvinden .
In de Gemeenschap en de Europese Unie moeten wij in dat opzicht een belangrijke rol spelen .
SAVE is het enige communautaire programma voor de bevordering van het rationeel gebruik van energie .
SAVE heeft voornamelijk betrekking op niet-technische aspecten en ondersteunt de totstandbrenging van energie-efficiënte structuurvoorzieningen .
Opzet van het programma is het creëren van een omgeving waarin investeringen en energie-efficiëntie worden gestimuleerd .
Wij moeten beseffen dat een zuinig energiegebruik het bedrijfsleven ook marktkansen biedt .
Wij hebben heel wat gehoord over de mededingingsproblemen in verband met hernieuwbare energie , maar door een efficiënt energiegebruik kunnen wij bezuinigen , wat de bedrijven en eigenlijk iedereen ten goede komt .
Daarom zou dit geen probleem mogen zijn en kunnen wij deze inspanningen allemaal ondersteunen .
Energie is net zoiets als het moederschap : we staan er allemaal achter , maar soms doen we weinig substantieels en concreets om moeders of mensen die energie willen bezuinigen te helpen .
Wij kunnen veel meer doen .
Wij hebben er ons plechtig toe verbonden de uitstoot van CO2 en broeikasgassen terug te dringen en onze afhankelijkheid van ingevoerde energie te verkleinen .
Wij nemen niet de maatregelen die de burgers van ons verwachten .
Wij zorgen er niet voor dat de burgers thuis , op kantoor of in de bedrijven concreet iets kunnen doen om de actie tegen de verandering van het wereldklimaat te ondersteunen .
Dat zouden wij wel moeten doen .
Ik dank nogmaals allen die aan deze bemiddelingsprocedure hebben meegewerkt .
Mevrouw de Voorzitter , dames en heren , ik wil mevrouw Ahern nogmaals bedanken voor haar bijdrage als rapporteur van dit voorstel .
Samen met andere leden van het Parlement heeft zij bijgedragen tot een buitengewoon redelijk eindresultaat .
Het is in meerdere opzichten een verbetering , zowel ten opzichte van een van de voorstellen van de Commissie als ten opzichte van datgene wat de Raad in eerste instantie uit budgettair oogpunt had geaccepteerd .
Zoals mevrouw Ahern heel terecht heeft opgemerkt , zijn de budgetten van SAVE en ALTENER vooral symbolisch , want het leeuwendeel van de uitgaven wordt eigenlijk gedragen door de lidstaten , de regio ' s en in sommige gevallen de gemeenten .
Hoe dan ook , al zijn de budgetten beperkt , deze programma ' s sturen het belangrijke signaal uit dat de Gemeenschap in haar geheel steun wil verlenen aan dit soort acties .
Zij stellen ons in staat onze verplichtingen van Kyoto daadwerkelijk na te komen .
Bovendien laat dit zien dat we streven naar meer diversificatie van onze energiebronnen , een veiliger energievoorziening en , in het geval van SAVE , naar een efficiënter verbruik .
Bovendien gaat van deze programma ' s - SAVE met zijn efficiënter verbruik en energiebesparing , ALTENER met zijn hernieuwbare energiebronnen - een grote technologische uitdaging uit , die vanuit economisch oogpunt in de hele Unie enorme mogelijkheden schept voor de industrie en daarmee voor de werkgelegenheid .
Ik wil alle leden van dit Parlement die het woord gevoerd hebben en die zich met deze materie hebben beziggehouden , en vooral de rapporteur , bedanken .
Immers , in het voorstel dat de Raad heeft goedgekeurd zijn de meeste amendementen van het Parlement vervat , eigenlijk bijna alle , zij het met een paar wijzigingen .
Bovendien is het oorspronkelijke voorstel in financieel opzicht verbeterd .
Er is vers geld bij gekomen , en het Parlement heeft op zijn strepen gestaan .
Als vertegenwoordiger van de Commissie hecht ik hier groot belang aan , en het doet me veel genoegen om hier de aandacht op te vestigen .
Ik wil alle sprekers nogmaals bedanken , en heel in het bijzonder ook de heer Provan , voor zijn buitengewone bijdrage aan dit hele debat , vooral in de loop van de bemiddelingsprocedure .
Ik dank ook de voorzitter van de Commissie industrie , externe handel , onderzoek en energie en ook heel in het bijzonder rapporteur Ahern en alle volksvertegenwoordigers die aan deze werkzaamheden hebben deelgenomen .
Hartelijk dank , mevrouw de commissaris .
Het debat is gesloten .
De stemming vindt morgen om 11.00 uur plaats .
 
CULTUUR 2000 Aan de orde is het verslag ( A5-0009 / 2000 ) van de heer Graça Moura , namens de delegatie van het Parlement in het bemiddelingscomité , over de door het bemiddelingscomité goedgekeurde gemeenschappelijke ontwerptekst van het besluit van het Europees Parlement en de Raad tot instelling van één enkel programmerings- en financieringsinstrument voor culturele samenwerking ( Programma " CULTUUR 2000 " ) ( C5-0327 / 1999 - 1998 / 0169 ( COD ) ) .
Mevrouw de Voorzitter , ondanks artikel 151 van het Verdrag van Amsterdam wordt het hoofdstuk cultuur in het gekortwiekte apparaat van programma ' s en financiële , technische en menselijke middelen ter bevordering van de Europese opbouw wel erg stiefmoederlijk behandeld .
Het is een feit dat de doelstellingen die 50 jaar geleden aan de basis van het " Europees huis " lagen waarin wij nu leven , sterker op economische en sociale waarden waren toegespitst .
Een ander feit is dat het Europees beleid tijdens de afgelopen vijf decennia de meest uiteenlopende en eigenaardige impulsen heeft ondergaan , al naar gelang de conjunctuur en de aangevoerde argumenten .
De grondleggers van Europa moesten echter steeds de culturele basiswaarden indachtig blijven die ons ertoe hebben gebracht de voorwaarden voor een duurzame vrede te creëren .
Deze culturele basiswaarden berusten op een diepgaande culturele diversiteit .
Een Europa van nationale identiteiten kan lange tijd in vrede en welvaart leven mits deze culturele verscheidenheid haar vitaliteit bewaart .
Daartoe is het onontbeerlijk dat mogelijke uitingen van bekrompenheid en agressiviteit ingegeven door wrokgevoelens die gewoonlijk in een verbeten nationalisme ontaarden , terstond worden uitgeroeid .
Te dien einde zijn wij aangewezen op wederzijdse kennis en eerbiediging van de waarden die ten grondslag liggen aan het burgerlijke humanisme en de verdraagzaamheid , de kennis , de artistieke schepping en de overige vormen van culturele creativiteit .
Deze hebben hun wortels in de vruchtbare Europese humus en geven uitdrukking aan de edelste en diepste schatten van de menselijke geest .
Welnu , als wij willen dat deze kennis en dit respect tot bloei komen , moeten wij ervoor zorgen dat zij kunnen steunen op een cultuurconcept dat aansluit bij de fundamentele dimensie van de Europese democratie .
Het lijdt geen twijfel dat de reële convergentie , de economische en sociale samenhang , de eenheidsmunt , de bestrijding van de werkloosheid en van de uitsluiting en zelfs de concurrentie factoren zijn die de gelijkheid , de ontwikkeling , de levenskwaliteit en de kansen van de Europese burgers bevorderen .
Het lijdt geen twijfel dat het gemeenschappelijk defensie- en veiligheidsbeleid de identiteit en de aanwezigheid van Europa in de wereld zal versterken .
Het lijdt geen twijfel dat Europa ernaar streeft zijn beleid inzake mensenrechten een universele uitstraling te geven .
Maar wanneer de beleidslijnen inzake cultuur hieraan geen hogere en werkelijk onderscheidende waarde toevoegen , zullen Europa en de Europese democratie geen lang leven beschoren zijn .
Het is via de cultuur en niet anders dat vele miljoenen burgers zich als Europeanen identificeren en dit gevoel van tot Europa te behoren cultiveren , ontwikkelen en uitdiepen .
Op dit punt vertoont het Europees beleid een duidelijke leemte , mevrouw de Voorzitter .
Er is sprake van cultuur , van culturele samenwerking , symbolische acties , grootse initiatieven , netwerken van culturele agenten en operatoren , maar er wordt met geen woord gerept over een cultureel beleid van de Europese instellingen , ook al zou dit in geen enkel opzicht tegenstrijdig zijn met het subsidiariteitsbeginsel .
Er wordt soms zelfs in vrij expressieve bewoordingen gewezen op het belang van de cultuur voor het Europees project .
In schril contrast hiermee wordt voor de programma ' s die in principe meer dan 300 miljoen burgers regelmatig of liever onafgebroken moeten bedienen een ronduit bespottelijk budget uitgetrokken .
Deze programma ' s moeten de burger toegang tot zijn erfgoed verschaffen en de actieve en interactieve interesse voor het contact met de belangrijke waarden en creaties die er deel van uitmaken bevorderen .
De Europese burgers die wij hier vertegenwoordigen , hebben het recht om van de instellingen van de Unie een meer coherente , efficiënte en vooral meer Europese houding te eisen .
De voorgaande beschouwingen dienen als inleiding bij de beoordeling door dit Parlement van de gemeenschappelijke ontwerptekst betreffende het programma CULTUUR 2000 die op 9 december jongstleden door het bemiddelingscomité is goedgekeurd .
Ik herinner u eraan dat CULTUUR 2000 het enige financieringsinstrument en programma voor culturele samenwerking is .
De bemiddeling heeft met betrekking tot nagenoeg alle in tweede lezing aangenomen amendementen tot bevredigende oplossingen geleid .
Wij kunnen dan ook besluiten dat het standpunt van dit Parlement op correcte wijze in de tekst tot uiting komt .
Ik denk dan met name aan de politieke prioriteit om met de in het kader van CULTUUR 2000 geplande acties zoveel mogelijk burgers te bereiken en daartoe de nodige voorwaarden te creëren .
Wat de begrotingsaspecten betreft , stootte de delegatie van het Parlement op de onwil van de Raad om het oorspronkelijke bedrag ter waarde van 167 miljoen euro op te trekken .
Later werd nochtans een tussenoplossing gevonden die volledig op naam van commissaris Viviane Reding moet worden geschreven .
Zij heeft zich persoonlijk voor deze constructieve oplossing ingezet .
Dankzij haar heeft de Commissie zich ertoe verbonden op 30 juni 2002 een verslag over de werking van het programma voor te leggen .
Daarin zal zij bestuderen of de beschikbaar gestelde financiële middelen al dan niet toereikend zijn .
In voorkomend geval zal zij voorstellen dit punt te herzien .
Ik steek niet onder stoelen of banken dat het succes van dit voorstel in laatste instantie afhangt van het feit of er in de toekomst een institutioneel mechanisme wordt ingesteld dat aan de eigenlijke betekenis van de term " bemiddeling " beantwoordt .
Desondanks zou ik deze Vergadering willen vragen haar goedkeuring te hechten aan de door het bemiddelingscomité goedgekeurde gemeenschappelijke ontwerptekst betreffende het programma CULTUUR 2000 .
Ik hoop nu reeds van harte dat dit initiatief een succes wordt .
Mevrouw de Voorzitter , wij hoeven hierover eigenlijk niet meer te spreken .
Wij hebben in het laatste debat alles al gezegd .
Jammer genoeg is er niets veranderd .
De Raad heeft het almaar over cultuur , maar geeft er geen geld voor .
Wij zijn er eigenlijk van overtuigd dat de lidstaten graag zouden schrappen wat in 1992 in het Verdrag van Maastricht is opgenomen .
Niemand wil immers echt geld geven voor cultuur .
Jammer genoeg is dat zo .
Wij stellen dat vast .
Ik dank de rapporteur die zich , natuurlijk in samenwerking met mevrouw de commissaris , op werkelijk onvermoeibare wijze door dit zware werk geworsteld heeft .
Inhoudelijk hebben wij eigenlijk ons doel bereikt , maar wat de financiering betreft , natuurlijk niet .
Tijdens de bemiddelingsprocedure , waarin hoe dan ook een akkoord moet worden bereikt , krijgen wij een gevoel van onmacht .
Eigenlijk is die procedure oneerlijk .
Aan de ene kant staan mensen die alles kunnen afwijzen , terwijl wij aan de andere kant staan te bedelen voor een beetje geld voor cultuur .
Dat is toch eigenlijk een schandaal .
Het lijkt wel een verschrikkelijke Arabische bazaar waar wij in de zwakste positie staan .
Toch zijn wij blij dat het programma geworden is zoals wij dat wilden .
Het beantwoordt aan wat de burger van ons verwacht .
Wij steunen de kleine en middelgrote en niet de grote evenementen .
Wij geven individuele burgers en kleinere actoren gemakkelijker toegang .
Het feit dat er nu een enkele commissaris is voor cultuur , onderwijs en jeugd staat borg voor meer synergie tussen deze drie programma ' s .
Die programma ' s zijn er voor de burgers van de Europese Unie .
Als wij al het geld bijeenleggen en daarmee synergie-effecten kunnen bereiken , kunnen wij een klein beetje tevreden zijn , maar niet meer dan dat .
Ik hoop dat wij met dit beetje geld veel kunnen bereiken .
Mevrouw de Voorzitter , ik ben het eens met de grote woorden waarmee de rapporteur zijn bijdrage heeft geopend , en ik kan eraan toevoegen dat de Raad mij persoonlijk enigszins heeft teleurgesteld in de loop van de bemiddelingsprocedure .
De Raad heeft geweigerd de term " Europees cultuurbeleid " of andere , soortgelijke termen te accepteren en heeft hiermee afbreuk gedaan aan de inhoud van de Verdragen .
Hij weigert CULTUUR 2000 als meer te omschrijven dan een instrument voor culturele samenwerking .
Bovendien heeft de Raad geen duimbreed willen toegeven aan de minimale financiële verlangens van het Parlement .
Eigenlijk is dit laatste niet eerlijk ten aanzien van veertien leden van de Raad , want er was er maar een , Nederland , die zich zo halsstarrig opstelde .
Wat hier maar weer eens is gebleken , is dat de bemiddelingsprocedure niet te verenigen valt met de unanimiteitvereiste binnen de Raad .
De unanimiteitsvereiste maakt bemiddeling zo goed als onmogelijk en tast zelfs de waardigheid van het Parlement aan .
Maar , mevrouw de Voorzitter , dit alles neemt niet weg dat met de gezamenlijke tekst waarover wij morgen zullen stemmen - en de socialistische fractie zal voor stemmen - een van de belangrijkste programma ' s van de Europese Unie van start gaat .
Door ons in te zetten op het vlak van cultuur geven we Europa een ziel , en in dit geval geldt dat des te sterker omdat CULTUUR 2000 uit een aantal prachtige subprogramma ' s bestaat die de laatste jaren vooral worden aanvaard door de meest dynamische en jonge burgers van de Europese Unie .
Tot slot wil ik nog zeggen dat rapporteur Graça Moura als mens een diepe indruk op mij heeft gemaakt .
Zijn kennis , zijn kalmte en zijn intellectuele kaliber maken hem in mijn ogen tot de beste rapporteur die we ons voor dit verslag hadden kunnen wensen .
Proficiat !
Tot slot wil ik commissaris Reding , de heer Imbeni en voorzitter Gargani van de Commissie cultuur , jeugd , onderwijs , media en sport feliciteren met de krachtige en intelligente houding waarvan zij , elk in hun eigen hoedanigheid , blijk hebben gegeven in de loop van deze hele bemiddelingsprocedure .
Mevrouw de Voorzitter , mevrouw de commissaris , mijnheer de rapporteur , ik zou willen beginnen met de heer Graça Moura van harte te bedanken voor zijn geweldige inzet gedurende de behandeling van dit programma CULTUUR 2000 .
Het is al eerder gezegd en wij hebben dat ook diverse malen met elkaar besproken , cultuur is natuurlijk ontzettend belangrijk als een autonoom gebied , dat wil ik nog eens benadrukken , maar ook als instrument bij uitstek om de Europese gedachte verder te brengen en de cultuur is van groot belang voor de burgers .
Dat moeten wij vooral niet vergeten .
De Europese stimulans die door dit programma wordt uitgegeven brengt geweldig veel te weeg , zeker voor kleine taalgebieden zoals Nederland waar niet alleen nationale mogelijkheden zijn , maar die ook vooral door de taal zijn steun nodig heeft .
Vandaag zijn wij aan het eind van een lang traject gekomen .
Ik wil toch nog even ingaan , zoals ook anderen dat deden , op de onduidelijke en vooral ook ongewenste procedure .
Codecisie en unanimiteit dat bijt elkaar .
Dat is als een slang die in haar eigen staart bijt .
Er valt niet veel te onderhandelen als een van de partijen van tevoren al stelt : wij kunnen over alles praten , maar het budget staat vast .
Nu heeft , en dat wil ik dan toch nog wel zeggen ten opzichte van Nederland , de onderhandeling daarover in een eerder stadium plaatsgevonden .
Het resultaat is 30 % groei , dus wij zijn niet echt ongelukkig met het resultaat .
Het is natuurlijk altijd beter , en ik zal daar ook altijd voor pleiten , meer geld beschikbaar te stellen en ook op een wat snellere manier .
Maar ik denk toch dat dit programma goede kansen biedt voor tal van programma ' s .
Ik zou willen benadrukken dat cultuur niet alleen vanuit dit fonds wordt gesteund .
Cultuur ressorteert niet alleen onder cultuur maar ook onder allerlei andere gebieden .
Ook in de structuurfondsen is veel geld beschikbaar voor cultuur en dat moeten wij toch ook in ogenschouw nemen en er goed op letten .
Ik zit gelukkig in de commissie regionaal beleid .
Dus ik zal daar zelf op toezien dat dat ook in belangrijke mate aan de orde komt .
Ik denk dat wij ook gekozen hebben om toestemming te geven dat het budget voldoende toereikend is , want als het niet doorgaat is het toch slecht voor de burger .
Daarin heb ik ook steeds de rapporteur gesteund .
Maar ik vind wel dat het noodzakelijk is , en zo zegt hij het ook steeds , dat in de komende IGC er een wijziging komt van codecisie , dan moet er geen unanimiteit plaatsvinden .
Wij zijn zeer positief over de vele verbeteringen die hebben plaatsgevonden .
Geen megaprojecten meer , ruimte voor culturele netwerken , goede aandacht voor leesbevordering , vertalen , vertalershuizen , zeker van belang voor de kleinere taalgebieden .
Ik wil de rapporteur van harte gelukwensen en ook mevrouw Reding met CULTUUR 2000 .
Er rest mij nog te zeggen : nu gaan wij aan de slag .
Mevrouw de Voorzitter , ik ben het roerend eens met hetgeen de sprekers voor mij zeiden .
Inderdaad bestaat er eensgezindheid tussen de fracties van het Europees Parlement en tussen de leden van de commissie cultuur .
Ook ik moet zeggen dat ik met grote tegenzin voor het gemeenschappelijke ontwerpbesluit van de Raad en het Europees Parlement zal stemmen .
Dit is geenszins bedoeld als kritiek aan het adres van onze delegatie , de rapporteur en de voorzitter , de heer Gargani .
Zij hebben integendeel uitstekend en keihard gewerkt .
Evenmin heb ik het op commissaris Reding gemunt , die mijns inziens , binnen de grenzen van haar mogelijkheden , een prima houding heeft aangenomen .
Ik ben echter wel furieus over het onaanvaardbare standpunt van de Raad .
Dit gemeenschappelijk standpunt is een schande !
Slechts 167 miljoen euro voor zoveel jaar is een schande voor de Europese Unie !
Zo worden wij gedwongen toneelgezelschappen , jonge musici , avant-garde kunstenaars en schrijvers met een kluitje in het riet te sturen .
Tegenover één pleziertje dat wij hen bezorgen staan dertig teleurstellingen .
Daarom komt Europa bij hen zo vreemd , zo vijandig en ongenaakbaar over .
Daarom ervaren zij Europa als iets dat cultuurschepping in de weg staat .
Europa zou daarentegen cultuur op alle mogelijke manieren moeten bevorderen .
Onze weg wordt niet alleen bepaald door euro , uitbreiding of geostrategische overwegingen .
Wij moeten de Europese eenwording ook vergezeld doen gaan van culturele bloei en daarom is dit zo triest wat nu uit de bus is gekomen .
Wij zullen geen streep verder komen als wij door blijven gaan met eenparigheid van stemmen , als zich het voorval van gisteren kan herhalen , toen de Nederlandse regering bij wijze van ultimatum deze 167 miljoen euro oplegde , en als bovendien op een slechte dag een man als Haider ons zal kunnen vertellen wat wij aan cultuur mogen doen .
Daarom is het belangrijk dat tijdens de intergouvernementele conferentie besluiten worden genomen en knopen worden doorgehakt .
Wij mogen niet langer gegijzeld kunnen worden door een regering .
Het Europees Parlement moet in staat worden gesteld de Europese ruimte tot culturele bloei te brengen .
Mevrouw de Voorzitter , ik sta volledig achter de overwegingen van de rapporteur en ik bedank tevens de voorzitter van de commissie cultuur , de heer Gargani , voor zijn inzet tijdens de moeilijke bemiddelingsprocedure .
Het was zeker nodig de voorafgaande programma ' s te vereenvoudigen en te verdiepen , maar wij hoopten allemaal dat het project CULTUUR zou kunnen bijdragen aan een duidelijkere profilering van de verschillende culturele sectoren , ook en vooral van de minder bekende sectoren , juist van deze .
Wij hopen dat dat tenminste in de evaluatieschaal zal gebeuren .
Wij hebben vertrouwen in de waarde van cultuuruitingen , ook als middel voor sociale en ook economische groei van een volk .
Europa kan zich meten met de rest van de wereld , als het zijn culturele wortels ontdekt , zijn gemeenschappelijke culturele erfgoed benadrukt en de minder bekende culturele en linguïstische eilanden op waarde weet te schatten .
Een van de grootste beperkingen van dit programma , bedoeld om de Europese cultuur te verspreiden , is de financiering .
Dat is al meerdere keren naar voren gekomen en daaruit blijkt dat de Raad - maar dat geldt zeker niet voor mevrouw de commissaris - zich niet voldoende bewust is van het belang van de cultuur .
Ook de tekst is een bewijs daarvan : het hecht meer belang aan de financiën dan aan de sociale integratie .
Wij denken dat het project CULTUUR 2000 , ook al wordt het dan zo schraal bedeeld , een substantiële bijdrage kan leveren aan de gemeenschappelijke doelstelling van algehele groei van de Europese Unie en van het Europese burgerschap .
Mevrouw de Voorzitter , ik sluit mij aan bij de eensgezindheid die hier vanavond heerst en zal het programma CULTUUR 2000 eveneens goedkeuren .
Ik dank de rapporteur , de heer Graça Moura , die de taak van onze voormalige collega Nana Mouskouri heeft overgenomen .
Beiden hebben voortreffelijk werk verricht .
In vergelijking met het onderwerp dat wij daarstraks hebben besproken , lijkt cultuur misschien minder belangrijk , maar dat is niet zo .
In het Europees Parlement moeten wij vermijden dat dringende zaken onze aandacht afleiden van wat belangrijk is .
Waarom zeg ik dat cultuur belangrijk is ?
Welnu , in economisch opzicht creëert cultuur in Europa welvaart .
Hoe zou het in Europa zonder onze culturele rijkdom met het toerisme staan ?
Belangrijker is echter dat cultuur de mens beschaaft .
Cultuur ligt aan de basis van onze democratische overtuiging .
Een samenleving zonder cultuur ijvert niet voor verdraagzaamheid , vrijheid en democratie .
De culturele verscheidenheid is belangrijk , maar wordt bedreigd .
Het gevaar komt echter niet van Europa .
Vele mensen in mijn land zeggen dat de Britse cultuur onder meer door Portugal , Duitsland en Finland wordt bedreigd .
Wij drinken inderdaad port , we houden van Duits bier en we nemen graag een Finse sauna , maar het is niet Europa dat onze cultuur bedreigt .
Overal in Europa zie ik mensen Coca Cola drinken , hamburgers eten , baseballpetjes dragen , naar Hollywoodfilms kijken en dat vaak allemaal tegelijkertijd doen .
Ik geloof niet dat wij de Europese cultuur door protectionisme en regulering moeten beschermen , maar wel dat wij een helpende hand moeten uitsteken als dat kan .
Dat is de bedoeling van CULTUUR 2000 .
Ik verzoek de Raad dan ook nauwlettend op de uitvoering van dit programma toe te zien .
Doen wij genoeg ?
Ik dank mevrouw Reding voor de steun en hulp die ze ons tot nu toe heeft gegeven en verzoek haar zich hiervoor te blijven inspannen .
Wij staan aan haar kant .
Mevrouw de Voorzitter , ook ik wil rapporteur Graça Moura en commissaris Reding hartelijk danken voor hun inzet bij het tot stand komen van dit programma .
Het programma CULTUUR 2000 kreeg immers eind vorig jaar zijn definitieve vorm tijdens het overleg tussen het Parlement en de Raad .
Het eindresultaat kan als redelijk worden beschouwd als men rekening houdt met het feit dat het goedkeuren van het programma in de Raad eenparigheid van stemmen vereiste .
Het is te hopen dat in de komende IGC wordt besloten ook wat betreft cultuur besluiten met gekwalificeerde meerderheid te nemen .
Het is zeer bijzonder dat de wetgeving die door een medebeslissingsprocedure tot stand komt , in de Raad eenparigheid van stemmen vereist .
Het kaderprogramma voor cultuur vervangt de huidige programma ' s CALEIDOSCOOP , ARIANE en RAPHAEL .
Als men met de uitvoering van het programma begint , hoop ik vooral dat men volledig gebruik kan gaan maken van de mogelijkheden die het biedt voor de literatuur en het vertalen van boeken .
Ik geloof en hoop dat de literatuur ondanks de opmars van nieuwe technologieën zijn positie behoudt .
Wij hebben temidden van vluchtigheid en oppervlakkigheid de door de literatuur geboden verdieping nodig .
Literatuur is ook van groot belang bij het doorgeven van ons cultureel erfgoed , het vergroten van de onderlinge kennis en het koesteren van de taalkundige rijkdom en de verscheidenheid aan talen .
In dit verband is het zeer verheugend dat kort na de officiële start van de programma ' s SOCRATES en CULTUUR 2000 tijdens de Raad van Lissabon in maart , het Portugese voorzitterschap een vergadering organiseert over de positie van openbare bibliotheken .
Ik hoop dat deze vergadering ook de Commissie aanspoort om in het vijfde kaderprogramma voor de informatiemaatschappij actief met bibliotheken rekening te houden .
Mevrouw de Voorzitter , mevrouw de commissaris , mijnheer de rapporteur , dames en heren , wij komen aan het einde van onze agenda .
Wij hadden het vandaag uitvoerig over Europa als gemeenschap van waarden , over tolerantie , menselijke waardigheid , mensenrechten , een positieve houding tegenover het uitbreidingsproces , openheid en respect voor elkaar .
Het jeugd- , onderwijs- en cultuurbeleid zijn belangrijke werktuigen om tot die waarden te komen , de burger vertrouwen in de Europese Unie te geven en die Unie voor hem geloofwaardiger te maken .
De financiële middelen waarmee de Raad voor het cultuurprogramma heeft ingestemd , steken schril af tegen de grote betekenis van het cultuur- en onderwijsbeleid en van dit programma voor de doelstellingen van de Europese Unie .
Culturele activiteit creëert identiteit , geeft uitdrukking aan individualiteit en eigen persoonlijkheid , schept verbanden en communiceert .
Wij willen een bont Europa .
Wij willen een Europa van verscheidenheid in eenheid .
De mensen moeten de verschillen leren begrijpen en waarderen .
Daarom hebben wij ons voor de verdeling van de kredieten over de verschillende soorten maatregelen uitgesproken .
Wij willen geen sterke concentratie van de kredieten op grote netwerken .
Wij willen de kleine en middelgrote evenementen en de individuele activiteit bevorderen .
Wij willen immers duizenden bloemen laten bloeien .
Ik ben het eens met de vorige sprekers .
Als wij de grondslagen van het cultuurbeleid in het belang van een Europees bewustzijn niet willen verzwakken maar versterken , zit er een tegenstrijdigheid in het unanimiteitsprincipe , de medebeslissingsprocedure en het bemiddelingscomité .
Mevrouw de Voorzitter , dames en heren , zoals we hebben gehoord , hebben alle fracties een gemeenschappelijke vijand , namelijk de Raad .
Besluiten van de Commissie cultuur , jeugd , onderwijs , media en sport belanden vaak in de bemiddelingsprocedure , omdat in de Raad altijd wel een lidstaat de cultuur als gijzelaar gebruikt om andere belangen te dienen .
Het unanimiteitsprincipe blijkt dan een uitstekend instrument om alles te blokkeren .
Gedurende bijna twee jaar al wordt naar een aanvaardbaar compromis gezocht .
Nu kan het Europees Parlement het licht eindelijk op groen zetten .
Zelfs het aflopen van de vroegere programma ' s CALEIDOSCOOP , ARIANE en RAPHAEL kon de Raad niet op de knieën krijgen .
Een proefprogramma moest voor de overbrugging zorgen .
Dat bewijst de zwakte van de cultuurpolitieke activiteiten van de Europese Unie .
De politieke strijd om de financiering en de inhoud van het programma staat niet in verhouding tot het resultaat .
Van de 410 in 1999 voorgestelde projecten konden er slechts 55 voor in totaal 6,07 miljoen euro worden gesteund .
Wat dit programma betreft , was de Raad niet bereid het Parlement ook maar met een euro tegemoet te komen .
Het blijft dus bij een matige 167 miljoen euro tot 2004 .
Dat komt overeen met de uitgaven van een middelgroot Duits operagebouw voor die periode .
In Europa is dit bedrag voor 29 landen en voor vijf jaar bestemd .
Daar klopt toch helemaal niets van !
Zoals hier al is gezegd , moeten wij tevreden zijn dat wij tenminste inhoudelijk iets in de wacht hebben gesleept .
Wij blijven hopen dat de Raad toch nog eens van mening verandert .
Misschien zal hij op een dag inzien dat culturele activiteiten voor de Europese Unie geen gevaar vormen maar ze juist kansen bieden .
Culturele samenwerking - ook dat is al gezegd - creëert werkelijk een identiteit , veel meer dan welke vervoersrichtlijn dan ook .
De bevordering van de cultuur wordt algemeen geaccepteerd , wat echt niet van elk politiek besluit kan worden gezegd .
Waar is de Raad dus bang voor ?
Mevrouw de Voorzitter , wie zoals ik de eer heeft de commissie cultuur voor te zitten , kan niet anders dan de woorden van de collega ' s onderschrijven en zijn gelukwensen uitspreken aan de rapporteur , de commissaris , mevrouw Reding , en alle betrokkenen .
Zij hebben het , ook tijdens de bemiddeling , niet gemakkelijk gehad ; zij hebben gevochten tegen de Raad , zoals u heeft gehoord .
Ik heb gemerkt dat het principe van een cultuurplan op Europees niveau zich heeft doorgezet , maar dat er weinig kans is dat alle verzoeken van de Europese landen zullen worden ingewilligd .
Ik persoonlijk betreur het dat er uiteindelijk geen herzieningsclausule is goedgekeurd , hoewel mevrouw Reding met vooruitziende blik heeft toegezegd de kwestie over enkele jaren persoonlijk te herzien , een omvattende evaluatie door te voeren en zodoende de stand van zaken vast te stellen .
De culturele programma ' s van de afgelopen jaren - CALEIDOSCOOP , ARIANE en RAPHAEL - worden vervangen door een enkel programma , CULTUUR 2000 .
De rapporteur neemt hierover een standpunt in dat het Europees Parlement te denken moet geven - zoals iemand vanmiddag heeft gezegd - , maar dat benadrukt hoe belangrijk het is deel uit te maken van een grote gemeenschap waarvoor de interpretatie van de cultuur een democratische factor is .
Dit zijn niet alleen retorische frasen , maar een teken van een nieuw , modern liberalisme dat de Europese staten verenigt en een ommekeer betekent voor het Europees Parlement en de Commissie .
Wij zitten allen op deze golflengte en ik geloof dat het resultaat van vandaag ertoe zal bijdragen deze strategie en deze kans voor Europa opnieuw te lanceren , ondanks de beperkte financiële middelen : een strategie die een bijdrage levert aan de economie en de ontwikkeling ; dus de cultuur , en dus de institutionele , organisatorische structuur van een grote gemeenschap als basis van de economische ontwikkeling , en niet andersom , zoals Europa in het verleden gewend was te denken .
De mens en de cultuur staan voorop en deze cultuur kan de economische ontwikkeling bepalen .
Laten we dit resultaat nog eens bestuderen , laten we ons erover verheugen en laten we open staan voor deze nuttige strategie .
Mevrouw de Voorzitter , geachte afgevaardigden , wij zijn aan het einde gekomen van een lang traject .
Na deze bemiddelingsfase kunnen onze instellingen het nieuwe kaderprogramma CULTUUR 2000 formeel aannemen .
Wij beschikken hiermee over een instrument waarmee we de komende vijf jaar duidelijke en goed gestructureerde maatregelen kunnen nemen die de culturele sector geen windeieren zullen leggen .
Daar ben ik zeker van !
Met groot genoegen begroet ik vandaag dit happy end , waarvoor ik iedereen in dit Parlement wil bedanken die een goede afloop van de bemiddelingsprocedure mogelijk heeft gemaakt .
Ik wil een bijzonder woord van dank richten tot de Commissie cultuur , jeugd , media , onderwijs en sport en met name tot haar rapporteur , de heer Graça Moura , en haar voorzitter , de heer Gargani .
Verder gaat mijn dank uit naar de delegatie van het Europees Parlement , de verantwoordelijke leden van de fracties en het bemiddelingscomité en diens voorzitter , de heer Imbeni .
Ze hebben allen een constructieve , evenwichtige en doorslaggevende bijdrage geleverd .
Tijdens het gehele onderhandelingsproces waren ze mijn steun en toeverlaat .
Deze moeilijke onderhandelingen zijn uiteindelijk in recordtijd afgesloten .
We beschikken nu over een kaderprogramma dat binnen de culturele sector het eerste in zijn soort is .
Dankzij dit programma kunnen we andersoortige acties ondernemen en de cultuur op een meer globale , maar ook meer complete en diepgaande manier benaderen .
Wij mogen ons samen verheugen over deze resultaten waarmee we de toekomst op zeer positieve wijze tegemoet kunnen zien , ook al zijn de toegekende middelen lager dan we hadden gehoopt .
Ik wil hier graag de aandacht vestigen op wat de heer Gargani zojuist gezegd heeft : de Commissie heeft een verklaring afgelegd over de tussentijdse evaluatie .
Ze heeft verklaard dat ze in het verslag dat ze overeenkomstig artikel 7 van de beschikking van het Parlement en de Raad moet uitwerken , de resultaten van het programma zal evalueren en dat deze evaluatie ook betrekking zal hebben op de financiële middelen in het kader van de financiële vooruitzichten van de Gemeenschap .
Indien nodig zal in het verslag een voorstel tot wijziging van de beschikking worden opgenomen en wel voor 30 juni 2002 .
Geachte afgevaardigden , het gaat hier niet alleen om wat woorden op papier , maar om een formele toezegging .
Doel is onze inspanningen ten gunste van een gemeenschappelijke culturele ruimte te vergroten .
Binnen deze ruimte moeten de bijzondere eigenschappen en de diversiteit van onze culturen worden geaccentueerd .
De culturen moeten elkaar echter ook onderling kunnen verrijken en de overige Europese burgers zullen hierin een belangrijke rol kunnen spelen .
De inspanningen van het Europees Parlement waren hierbij van belang .
Deze instelling toonde zich immers meer voorstander van kleine acties die direct de burgers betreffen , dan van zeer omvangrijke acties .
Kortom , we zullen van het programma CULTUUR 2000 een programma van de individuele burger maken .
Ik hoop vurig dat de deelname van onze burgers zal toenemen en haar vruchten zal afwerpen .
Ik zal mijn best doen ervoor te zorgen dat deze intensievere deelname tijdens de vijf jaren die het programma duurt , goed zichtbaar wordt .
Ik weet dat u in uw regio ' s en landen samen met de deelnemers aan het programma uw best zal doen om van al deze bloemetjes , zoals een collega het uitdrukte , een groot , veelkleurig tapijt te vormen .
Ik wil dat dit programma een tastbare realiteit wordt en dat de cultuur voor onze burgers niet alleen op persoonlijk en sociaal-economisch vlak een element van verrijking wordt , maar ook een recht wordt , en een teken van hervonden verbondenheid binnen de Unie .
Dit is wat het Europees programma CULTUUR 2000 ons zal brengen .
Het programma zal niet concurreren met het cultuurbeleid van de verschillende lidstaten .
De noodzaak van dit nationale cultuurbeleid van de lidstaten staat buiten kijf en ik hoop dat het nog verder zal worden ontwikkeld .
Dit programma kan gezien worden als een aanvulling op het nationale beleid , ofwel als een brug tussen de verschillende culturen van onze verschillende lidstaten .
De deelname van de Europese burgers aan de cultuur moet worden vergroot .
Dit lijkt me een zeer belangrijke taak waarvoor we ons moeten inspannen .
Aan de hand van die deelname kunnen we bekijken hoe succesvol onze inspanningen en onze Unie zijn geweest .
Meerdere afgevaardigden hebben zeer terecht het volgende in herinnering gebracht : als een Unie uitsluitend economisch van aard is , is ze gedoemd te mislukken .
Maar als ze ook cultuur en beschaving omvat en de participatie van de burgers kan waarborgen , zal ze succesvol zijn .
Geachte afgevaardigden , ik wil de Unie in deze richting sturen .
Hierbij gaat het met name om vijf hoofdlijnen .
Allereerst moeten onze kunstenaars innoverend te werk kunnen gaan , dat wil zeggen dat ons programma hun de steun moet bieden die ze verdienen .
In de tweede plaats moeten uitwisselingen , mobiliteit en opleidingen in de culturele sector worden bevorderd .
In de derde plaats dient de samenwerking tussen de uitvoerders van cultureel beleid te worden geïntensiveerd .
In de vierde plaats is het wenselijk dat een veel groter publiek , waaronder met name jongeren , bij het programma betrokken wordt .
Tenslotte is het van belang dat het gemeenschappelijke Europese erfgoed en de geschiedenis van de Europese volkeren grotere bekendheid gaan genieten .
Dankzij de structuur , de transparante organisatie , de doelmatigheid en de evenwichtigheid van het programma , zal het een effectief en zeer belangrijk instrument worden om onze doelstellingen te verwezenlijken .
Daarvan ben ik overtuigd .
Mevrouw de Voorzitter , ik wil het Parlement nogmaals bedanken voor zijn steun en de waarde die het aan de cultuur van de Unie hecht .
Ik ben ervan overtuigd dat het Parlement geen spijt zal krijgen van het feit dat het ons zijn steun heeft toegezegd .
Ik beloof dat u ik persoonlijk bij iedere fase op de hoogte zal stellen van de actie die wij en onze burgers ondernomen hebben .
Ik hoop dat dit programma een belangrijke rol zal spelen voor de toekomst van onze Unie .
Hartelijk dank , mevrouw de commissaris .
Ik geloof dat we onze rapporteur nogmaals moeten bedanken .
Het debat is gesloten .
De stemming vindt morgen om 11.00 uur plaats .
( De vergadering wordt om 21.55 uur gesloten )

 
Afgedankte voertuigen Aan de orde is de aanbeveling voor de tweede lezing ( A5-0006 / 2000 ) , namens de Commissie milieubeheer , volksgezondheid en consumentenbeleid betreffende het gemeenschappelijk standpunt , door de Raad vastgesteld met het oog op de aanneming van een richtlijn van het Europees Parlement en de Raad betreffende afgedankte voertuigen ( 8095 / 1 / 1999 - C5-0180 / 1999 - 1997 / 0194 ( COD ) ) ( rapporteur : de heer Florenz ) .
Mijnheer de Voorzitter , dames en heren , waarde collega ' s , elk jaar gaan er negen miljoen auto ' s naar de schroothoop .
Hoewel deze negen miljoen auto ' s niet meer kunnen rijden , worden ze over onze grenzen heen verhandeld en verplaatst , en niet alleen over onze binnengrenzen , maar ook onze buitengrenzen .
Daarom is het principieel juist dat de Europese Unie gemeenschappelijke spelregels opstelt over hoe deze negen miljoen voertuigen per jaar gerecycled en verwerkt moeten worden .
Deze richtlijn heeft volgens ons een paar zwakke plekken .
Wij zouden die in dit Parlement graag willen wegwerken , zodat deze richtlijn ook echt baanbrekend wordt .
Daarom liggen er een heleboel amendementen op tafel .
Persoonlijk geloof ik dat deze richtlijn zijn doel voorbijschiet , omdat er een te ruim toepassingsgebied mee wordt beoogd .
Voor mij hoeven oldtimers er niet zo nodig onder te vallen .
Motorfietsen hoeven er voor mij ook niet in , omdat in de motorwereld al zo ' n ingeslepen cultuur van hergebruik bestaat , dat we daar geen Europese richtlijn voor nodig hebben .
Ook voor speciale voertuigen vind ik hoge recyclingquota niet zo nodig .
Ik heb liever dat speciale voertuigen zoals ambulances hoge reddingsquota halen .
Dat lijkt me belangrijker .
De plicht te bewijzen hoe een autowrak in Europa verwerkt is , is volgens mij goed geregeld in deze richtlijn .
Op dit punt kunnen we het voorstel van de Commissie laten zoals het is .
De lidstaten zorgen voor de nodige terugnameadressen , waar auto ' s van alle vloeistoffen ontdaan worden , waar bijvoorbeeld de 32 miljoen liter gebruikte olie verwerkt kan worden , de remvloeistof geborgen , enzovoort .
Een belangrijk onderdeel van deze richtlijn is de vraag wat we met de oude onderdelen aanvangen .
Wat doen we met het schroot ?
Het quotum is een belangrijk punt bij de recycling of de recovering of hoe dat ook heet , maar het is niet het enige dat telt .
U mag namelijk niet vergeten dat de overlast voor het milieu voor 80 % is terug te voeren op het autorijden zelf , voor 1 % op het hergebruik en voor 19 % op het produceren van de auto .
Dit quotum is dus niet de enige factor die de last voor het milieu bepaalt , het is een van de vele .
Ik vind natuurlijk dat we strakke doelstellingen moeten hanteren .
Maar deze quota mogen geen doel op zich worden , we moeten kijken naar het totaalbeeld van wat een auto aan overlast voor het milieu veroorzaakt .
Een auto weegt vandaag de dag 1.400 kilo en legt gemiddeld 200.000 kilometer af .
Ik vind het veel belangrijker dat we naar een auto evolueren die nog maar 1.000 kilo weegt en die nog altijd 200.000 kilometer aflegt .
In dat geval moet er namelijk 400 kilo maal 200.000 kilometer minder verplaatst worden .
Daar zit de ware vooruitgang voor het milieu , want dat leidt tot een aanzienlijke vermindering van de CO2-uitstoot , en dat is waar het echt om gaat , als ik het protocol van Kyoto goed heb begrepen .
Wij geloven dus dat auto ' s die voor een groot deel uit aantoonbaar lichte materialen zijn samengesteld een afzonderlijke verbruiksnorm moeten kunnen krijgen .
Of deze lichte voertuigen - deze drielitervoertuigen , zoals ze door velen ook wel genoemd worden - een afzonderlijke verbruiksnorm krijgen is niet iets dat elke lidstaat voor zich moet uitmaken , maar dat u , mevrouw de commissaris , samen met uw staf moet bepalen .
Dan wil ik nog iets zeggen over de kosten .
Sommigen vinden dat de constructeur alle kosten moet dragen , dat zou rechtvaardig en klantvriendelijk zijn .
Hier valt nogal aan te twijfelen , omdat de constructeurs alle kosten aan de consument zullen doorberekenen en zich een officieel recyclingmonopolie zullen toe-eigenen .
Ik kan u alleen maar waarschuwen tegen een dergelijke beslissing .
Er liggen amendementen op tafel om de kosten fifty-fifty te delen tussen de constructeur en de koper van een nieuwe auto .
Van het geld in zo ' n pool , zo ' n systeem , of hoe u dat verder ook in het vat wilt gieten , kunnen dan vanaf 2006 alle voertuigen in het bestand gratis worden teruggenomen van de laatste eigenaar .
Dat is ook de uitdrukkelijke wens van mijn fractie .
Ons voorstel om de kosten te verdelen heeft een doorslaggevend voordeel , namelijk dat we na aanneming van de richtlijn niet meteen een kandidaat voor het Hof van Justitie worden .
De terugwerking die de auto-industrie veroorzaakt is immers een ernstig probleem waar we op gepaste wijze rekening mee moeten houden .
Daarom stel ik een verdeling van de kosten voor tussen de eerste eigenaar en de constructeur .
Een verbod op bepaalde materialen - natuurlijk hebben we dat nodig .
In auto ' s wordt een aantal gevaarlijke bestanddelen verwerkt , en die moeten op termijn verboden worden .
Daarvoor hebben we een pressiemiddel nodig .
De Commissie heeft een paar voorstellen gedaan die te streng waren , en wij hebben daarvoor een aantal alternatieven uitgewerkt .
Er zijn veel goede amendementen ingediend .
Dit Parlement heeft meer bevoegdheden gekregen .
Laten we daar dan ook gebruik van maken !
Laten we de moed tonen een baanbrekende richtlijn voor te stellen en op te stellen .
Een richtlijn die alleen maar omwille van de richtlijn wordt opgesteld , zou dit Parlement onwaardig zijn .
Ik vraag om uw steun .
Mijnheer de Voorzitter , ik heb zin om een zucht van verlichting te slaken nu wij eindelijk beginnen met de tweede lezing van deze richtlijn waaraan wij , en uiteraard vooral onze rapporteur , de heer Florenz , hard hebben gewerkt .
Deze richtlijn schenkt mij volstrekt geen voldoening .
Ze biedt immers geen antwoord op de echte vraag , namelijk wat wij moeten doen met de al afgedankte voertuigen , die alleen maar op kosten van de gemeenschap en dus van de belastingbetalers kunnen worden verwijderd .
Het principe dat de vervuiler betaalt , wordt dus niet toegepast .
De al afgedankte voertuigen worden ook door deze communautaire wetgeving in de steek gelaten , aangezien daarover noch in de teksten over de stortplaatsen , noch in deze tekst over afgedankte voertuigen iets wordt gezegd .
De enige verdienste van deze richtlijn is dat ze naar de toekomst kijkt .
Wij zijn er echter niet in geslaagd een oplossing te vinden voor het probleem van de oude , maar nog altijd gebruikte voertuigen , waarvan de recycling veel meer zal kosten .
Voor de toekomst kunnen wij echter vrij gerust zijn .
Wij weten immers dat de autofabrikanten zich willen inspannen om gemakkelijk te recyclen materialen te gebruiken en om de recycling te organiseren .
Wij moeten ook voor enige flexibiliteit zorgen en kunnen kiezen tussen recycling , hergebruik en verbranding , met name voor de bijzonder lichte nieuwe materialen waardoor wij het verbruik en dus ook de emissies van voertuigen kunnen terugdringen .
Het gaat hier om een probleem van verenigbaarheid van onze richtlijnen over afgedankte voertuigen met onze oude richtlijnen , onder meer de auto-olierichtlijn , die wij enkele jaren geleden hebben aangenomen .
Wij verheugen ons dan ook dat de Commissie milieubeheer , volksgezondheid en consumentenbeleid zo wijs is geweest in de tekst voor alle duidelijkheid opnieuw de uitzondering op te nemen betreffende de historische voertuigen , die tot ons industrieel en cultureel erfgoed behoren .
Kortom , deze richtlijn gaat niet ver genoeg om het probleem van het huidige voertuigenpark op te lossen en getuigt ook van enige hypocrisie als wij zien welk lot erin wordt gereserveerd voor de wrakken die nog altijd in onze bossen , meren en tuinen liggen .
Nogmaals , het principe dat de vervuiler betaalt , wordt niet toegepast en de kosten worden nog altijd door de belastingbetaler gedragen .
Mijnheer de Voorzitter , mevrouw de commissaris , beste collega ' s , als we de vlugschriften mogen geloven die hier de afgelopen weken zijn rondgedeeld , dan lijkt het wel alsof het vandaag gaat over het einde van het milieu of de dood van de automobielindustrie in Europa .
Dit klopt geen van beide .
Wij moeten nuchter onder ogen zien dat de richtlijn die vandaag op tafel ligt een goede richtlijn is .
Zij betekent een vooruitgang voor het Europese milieu , en we mogen trots zijn als we haar in de wetgeving kunnen verankeren .
Over één punt bestaat nog onenigheid .
Op het geheel van de richtlijn is het misschien een kleinigheid , maar dit is waar de strijd om draait .
Het gaat om de kosten voor de recycling .
Hiermee hebben we het fundamenteel over iets anders dan de Raad vorig jaar .
Toen werd namelijk de gratis terugname van de laatste eigenaar op een hoop gegooid met de vraag hoe de zaak gefinancierd moest worden , en de gratis terugname stond toen ter discussie .
Wij hebben in februari vorig jaar in dit Parlement eenduidig besloten - en zeker wij sociaal-democraten - dat er geen sprake kon zijn van kosten voor de laatste eigenaar .
Maar wie betaalt er voor de auto ' s die verwerkt moeten worden ?
Wat nieuwe wagens betreft is het ons duidelijk dat de constructeur dat moet doen , omdat die zo wordt aangespoord auto ' s te ontwerpen en te bouwen die makkelijker zijn te recyclen .
Maar wat gebeurt er met auto ' s die al in omloop zijn ?
Een voorbeeld : Rover uit Groot-Brittannië zou , als het verantwoordelijk was voor alle gebruikte Rovers , op moeten draaien voor 5,8 miljoen auto ' s in de Europese Unie en meteen 250 miljoen euro opzij moeten leggen voor recycling .
Tegelijkertijd zou een Koreaanse constructeur die vergelijkbare auto ' s bouwt - zoals iemand van de Deutsche Bank het heeft uitgedrukt - peanuts opzij moeten leggen .
Dat leidt tot een concurrentievervalsing die niets meer met milieubescherming te maken heeft , maar uitsluitend de investeringsmogelijkheden beperkt en banen in de Europese auto-industrie op de tocht zet .
Daarom stellen wij voor een fonds op te richten voor gebruikte auto ' s , waaruit de kosten van de recycling betaald worden , zodat de terugname gratis blijft .
Ik kan erin komen dat collega ' s uit landen zonder auto-industrie zeggen dat de constructeurs de rekening maar moeten betalen en dat ze niet geïnteresseerd zijn in uitstel .
Maar ik vraag hen solidair te zijn met de meer dan twee miljoen mensen die in de Europese automobielindustrie werken en die daarmee in hun levensonderhoud voorzien , zodat zij ook in de toekomst op hun baan kunnen blijven rekenen .
Ik ben een voorstander van strenge milieunormen , u weet dat van het auto-olieprogramma en de discussie over grenswaarden voor uitlaatgassen .
Maar ik vind wel dat die normen voor iedereen op dezelfde manier moeten gelden .
Mijnheer de Voorzitter , mijnheer de commissaris , collega ' s , ik denk dat wij die richtlijn nodig hebben .
Ten eerste , omdat daar duidelijk de milieudoelstellingen in staan .
Ten tweede , omdat die richtlijn de recyclage kan aanmoedigen en dat is belangrijk .
Ten derde , er is een duidelijke procedure om de vervuiling met zware metalen tegen te gaan .
Dat is ook een belangrijk punt .
De richtlijn geeft een Europees kader , onder meer ook voor lidstaten die al een systeem hebben en die met dat systeem willen blijven werken .
Wij moeten dus in de eerste plaats de recyclagepercentages behouden , want daardoor moedig je natuurlijk technologische vernieuwing aan , manieren om met materialen waarvan wij nu nog niet goed weten wat wij ermee moeten doen , om daar toch een oplossing voor te vinden .
Ten tweede , wij moeten de data behouden zoals die in het gemeenschappelijk standpunt staan .
Dus vanaf 2006 kosteloze inlevering voor alle auto ' s , kosteloos voor de laatste eigenaar .
Dat is natuurlijk zeer zeker een essentieel punt .
Daar mag niet aan getornd worden .
Is dat een te zware last ?
Er is toch een ding dat wij niet mogen vergeten .
De richtlijn gaat over volledige auto ' s , dus auto ' s waar geen essentiële delen aan ontbreken .
Weinig van die volledige auto ' s , zeggen de specialisten , zijn waardeloos .
Want recyclage , hergebruik van onderdelen , dat is een sector die niet noodzakelijk verlieslatend is , integendeel , er zijn op dit moment een hele reeks bedrijven die daar van leven en die daar goed hun brood mee verdienen .
Deze richtlijn moedigt heel die sector aan .
Het is een sector van kleine bedrijven en middelgrote bedrijven .
Vermits transportkosten in dit geval hoog liggen , zal er ook een heel gedecentraliseerd systeem moeten komen , want meer dan 100 kilometer verplaatsen van een wrak is een niet rendabele activiteit .
Ik vind het goed dat voor historische auto ' s , en ik vind dat wij dat eraan moeten toevoegen , deze richtlijn niet moet gelden .
Dus oldtimers , vind ik , moeten daarvan vrijgesteld worden .
Het is ook goed dat wij duidelijk de verantwoordelijkheid leggen bij de producent .
Het is een basisprincipe en dat moeten wij behouden .
Hij is verantwoordelijk voor het ontwerp .
Hij kan dus heel veel doen voor het milieu bij dat ontwerp .
Wij moeten er ook bij blijven dat de kosten volledig of voor een aanzienlijk deel , zoals in het gemeenschappelijk standpunt staat , door de producent gedragen wordt .
Ik vind dat dat een evenwichtige formule is die een aantal andere dingen niet uitsluit .
Ik vind dat wij die moeten behouden .
Daarom zal onze fractie zo dicht mogelijk bij het gemeenschappelijk standpunt blijven en op essentiële punten dat gemeenschappelijk standpunt niet veranderen .
Want wij weten natuurlijk allemaal dat in de Raad dit gemeenschappelijk standpunt zeer moeilijk tot stand gekomen is , dat het een heel moeilijke evenwichtsoefening was om dit gemeenschappelijk standpunt te bereiken .
Wij mogen , vind ik , van onze kant uit dat gemeenschappelijk standpunt niet in gevaar brengen , want dit is een richtlijn die wij absoluut nodig hebben om milieuredenen .
Ik vraag u om dit gemeenschappelijk standpunt te steunen .
Onze fractie zal dit in elk geval zo veel mogelijk doen om milieuredenen en omdat wij deze richtlijn hebben en omdat ze een evenwichtige richtlijn is die een heleboel dingen , een heleboel bezwaren in zich houdt , bijvoorbeeld bij het verdelen van de kosten .
Voorzitter , collega ' s , vandaag moeten wij een belangrijke beslissing nemen .
Steunt dit Europees Parlement het ecologisch principe van producentenverantwoordelijkheid , dat wil zeggen dat auto ' s , als het autowrakken zijn geworden , de autofabrikanten daar voor verantwoordelijk zijn .
Nee , zeggen de christen-democraten in amendement 38 : autofabrikanten en automobilisten moeten de kosten half , half delen .
In de verpakkingsrichtlijn waar dit half , half compromis staat kun je zien dat dit niet werkt .
Verpakkingen zijn nog steeds een enorme rommel in Europa en een belasting voor het milieu .
Een deel van de socialisten onder leiding van Bernd Lange zegt , ja , dit principe is goed , maar wij moeten het pas in 2010 of 2012 invoeren volgens amendement 45 .
In het gemeenschappelijk standpunt staat 2006 .
Dat is volgens de groene fractie meer dan genoeg tijd voor de auto-industrie om zich voor te bereiden .
Ik roep mijn collega ' s dan ook op om deze amendementen 38 van de christen-democraten en 45 van een aantal socialisten niet te steunen .
Wanneer autofabrikanten zelf de kosten moeten dragen voor het recyclen van hun auto ' s dan zullen zij zo gaan ontwerpen dat ze gemakkelijker en goedkoper her te gebruiken zijn .
Dan zal het probleem plastic , pvc , verdwijnen uit auto ' s en vervangen worden door bioplastic gemaakt uit planten .
Uiteindelijk is dat goedkoper , ook voor de consumenten .
Twintig jaar lang heeft de meerderheid van het Parlement geprobeerd het Europees milieubeleid groener te maken .
Vandaag dreigt onder druk van met name de Duitse en de Franse auto-industrie deze groene positie verloren te gaan .
Daarom , collega ' s , stem tegen de amendementen 38 en 45 .
Wij steunen als groene fractie grosso modo het gemeenschappelijk standpunt .
Mijnheer de Voorzitter , het afval van afgedankte auto ' s is een van onze grootste milieuproblemen , zowel wat betreft de hoeveelheid afval als wat betreft de uitstoot van milieuschadelijke stoffen .
Wij van de GUE / NGL-fractie willen daarom een allesomvattend en zo consequent mogelijk regelgevingskader op dit gebied .
Met deze richtlijn maken we kans om een grote stap verder te komen .
Het risico bestaat echter dat het standpunt van de Raad niet overeind blijft en wordt afgezwakt tijdens de behandeling in het Parlement .
Veel van de ingediende amendementen zullen , als ze aangenomen worden , de richtlijn zeer sterk afzwakken .
Dat geldt mijns inziens met name voor de amendementen van de PPE-DE-fractie , maar helaas ook voor enkele amendementen van de heer Lange .
Het is heel waarschijnlijk dat de auto-industrie in bepaalde landen , zoals in Duitsland , uitvoerig gelobbyd heeft voor de aanneming van deze richtlijn .
Voor ons is het van doorslaggevend belang dat de volgende beginselen van kracht zijn : De vervuiler betaalt .
Dat betekent dat de producent volledig verantwoordelijk is , ook financieel , voor de recycling van de voertuigen .
Ook moeten er regels zijn voor bestaande voertuigen .
Wat dat betreft kunnen we het niet goedkeuren dat het standpunt van de Raad over de datum waarop de richtlijn in werking treedt , afgezwakt wordt .
De percentages en de eisen voor recycling in bepaalde jaren mogen niet teruggeschroefd worden .
Ook is het van belang om het gebruik van gevaarlijke stoffen zoals lood te beperken .
Wij zullen tegen alle amendementen stemmen die iets anders beogen .
Als er amendementen worden aangenomen die de richtlijn sterk afzwakken , zou dat niet alleen het milieu geen goed doen , maar ook de geloofwaardigheid van het milieubeleid van het Europees Parlement aantasten .
Iemand zei tijdens het debat dat je moet denken aan de miljoenen mensen die in de verschillende landen in de auto-industrie werkzaam zijn en aan de landen die een grote auto-industrie hebben , zoals mijn vaderland Zweden .
Voordat ik gekozen werd , was ik zelf werkzaam in de auto-industrie .
Ik denk dat ik een van de weinigen ben in dit Parlement die aan de lopende band heeft gestaan en auto ' s in elkaar heeft gezet .
Ik vind dat je hoge eisen aan de auto-industrie moet stellen .
Daarmee begunstig je namelijk moderne autofabrikanten die milieuvriendelijk denken en vooruitgang boeken .
En juist dat type auto-industrie moeten we in de Europese Unie stimuleren .
Mijnheer de Voorzitter , het doet me veel genoegen dat milieubescherming nu een prioriteit is voor dit Parlement , zoals het dat al was voor de burgers van Europa .
Het staat als een paal boven water dat autowrakken een ernstige aantasting vormen van ons visuele en fysieke milieu .
De burgers verlangen dat we hun belangen op dit punt verdedigen .
Jaarlijks gaan er tussen de acht en de negen miljoen voertuigen in de Europese Unie naar de schroothoop .
Dit zorgt op zich al voor grote hoeveelheden afval .
Autoconstructeurs , leveranciers van grondstoffen en fabrikanten van uitrustingen moeten zich inspannen om het gebruik van gevaarlijke materialen te beperken en in de ontwerpfase al rekening houden met het gebruik van gerecyclede materialen .
Zoals we weten , bestaan er in Nederland officiële verwerkingscentra waar afgedankte auto ' s worden ingezameld .
Dit principe moet in de hele Europese Unie worden ingevoerd .
Van Ierland weet ik dat het ministerie van Milieu nu al in overleg is met de autosector om in de nabij toekomst in het hele land inzamelcentra te openen waar afgedankte auto ' s kunnen worden verwerkt .
Ik zie geen enkele reden waarom er geen concessiestelsel voor heel Europa kan worden opgezet om de acht à negen miljoen voertuigen die jaarlijks in de Europese Unie worden afgedankt te verwerken .
Autoconstructeurs zullen de komende jaren cijfers moeten verstrekken over hergebruik , recycling en recovery van gebruikte wagens .
Volgens de nieuwe bepalingen van het Verdrag van Amsterdam hebben alle 370 miljoen consumenten binnen de Europese Unie recht op consumenteninformatie .
Volgens mij zal de Europese consument het komende jaar kiezen voor de automerken met de meest milieuvriendelijke productiemethoden .
Tot slot wil ik nog zeggen dat er in de regelgeving en wetgeving rekening moet worden gehouden met de bijzondere plaats die de sector van de oldtimers inneemt in de hele Europese Unie , gezien zijn rol binnen de sociale sector en zijn economische en milieuaspecten .
Mijnheer de Voorzitter , geachte collega ' s , de richtlijn betreffende afgedankte voertuigen is zeker een mijlpaal voor de bescherming van het milieu in Europa .
Ik geloof ook dat er veel moeite is gedaan om een systeem op te zetten waarin materiaal op een verstandige manier wordt hergebruikt , de hoeveelheid milieuvervuilend afval wordt teruggebracht en technologische vernieuwing wordt aangemoedigd .
Wat dat betreft zijn we zeker op de goede weg , maar het eigenlijke probleem is , zoals anderen ook al hebben gezegd , of de fabrikanten een gezamenlijke verantwoordelijkheid dragen .
In Italië is er in deze sector aanmerkelijke vooruitgang geboekt ; misschien als eerste Europese land hebben we een regeling ingesteld die autobezitters aanmoedigde afgedankte voertuigen van de markt te halen .
In ons land is het wagenpark ook tamelijk oud , en daarom maken wij ons grote zorgen over de economische problemen die deze richtlijn zou kunnen veroorzaken .
Volgens mij moet het verschijnsel grondig geanalyseerd worden .
In Italië wordt ongeveer 80 % van de voertuigen ingeleverd en teruggewonnen , maar de marktsituatie is zodanig dat er een crisis zou kunnen ontstaan - op het vlak van de werkgelegenheid , omdat de industrie in Italië vaak gebruik maakt van tijdelijk of definitief ontslag van werknemers - met een ongunstige invloed op de werkgelegenheid in verschillende delen van het land .
Ik denk dus dat we moeten proberen de twee eisen te verenigen .
Ik heb gemerkt dat het Parlement soms in uitersten vervalt , met standpunten die soms overdreven ' groen ' zijn en soms doorslaan naar het andere uiterste .
We moeten een synthese vinden en deze synthese wordt naar mijn mening geboden door de heer Florenz en de andere afgevaardigden die op de een of andere manier proberen een compromis te vinden .
Deze belangwekkende amendementen zijn het resultaat ; volgens mij moet het mogelijk zijn op dit punt een compromisoplossing te vinden : de milieuvereisten verenigen met de eisen van de markt en de werkgelegenheid .
Mijnheer de Voorzitter , deze richtlijn betreft een relatief klein maar groeiend probleem , dat van afgedankte auto ' s en een meer gestructureerde verwerking van afgedankte voertuigen .
In zoverre kan de richtlijn dus als wenselijk worden beschouwd , al is er hier geen sprake van dringende noodzaak .
Waar het nu om draait , is de vraag wie opdraait voor de 262 euro die de recycling van elk van de negen miljoen auto ' s kost die jaarlijks worden afgedankt .
Wie betaalt het inzamelen , het ontmantelen , de afvalverwerking enzovoort ?
En moet de richtlijn ook met terugwerkende kracht gelden voor alle auto ' s die er ooit gemaakt zijn ?
Het voorstel van de Raad - het gemeenschappelijk standpunt - luidt dat de constructeurs ervoor op moeten draaien .
Dat betekent miljarden ponden of euro ' s voor elke grote autoconstructeur in de landen van de Europese Unie .
Die kosten zullen onvermijdelijk worden doorberekend in de prijs , en dus aan de kopers van nieuwe auto ' s .
Omdat Europese constructeurs hier vele decennia langer op de markt zijn dan Japanse , Koreaanse of andere , zou dit een veel grotere last betekenen voor de oudere Europese merken en een geschenk voor de concurrenten van elders .
Mijn lof voor de heer Florenz , de heer Lange en anderen die over de partijgrenzen heen hebben gezocht naar een compromis en een verdeling van de kosten hebben voorgesteld .
Verder vraag ik uw steun voor een amendement dat ik samen met enkele collega ' s uit Duitsland , Italië , Ierland , Spanje , Zweden en Groot-Brittannië heb ingediend om de terugwerkende kracht van deze maatregel te schrappen .
Wetten met terugwerkende kracht deugen niet .
Ze zijn niet billijk en vaak ook onuitvoerbaar .
De meeste democratische parlementen in de vrije wereld zijn er principieel tegen gekant , tenzij er een overheersend openbaar belang mee gediend is , en dat is hier duidelijk niet het geval .
Daarom heb ik ook gevraagd om een hoofdelijke stemming .
Dan kunnen we zien wie voor terugwerkende kracht stemt , een principe van twijfelachtig juridisch gehalte dat een zware financiële last met zich mee zal brengen voor elke toekomstige autokoper en een vernietigende klap voor de Europese auto-industrie zal betekenen .
Mijnheer de Voorzitter , dames en heren , ik wil nogmaals kort aan het grote economische belang van deze richtlijn herinneren en mijn steun voor de amendementen van de heer Lange betuigen .
Die amendementen hebben het grote voordeel dat ze de economische en milieueisen met elkaar verzoenen .
Het gemeenschappelijk standpunt van de Raad houdt in dat de automobielfabrikanten de kosten van terugname en recycling volledig of grotendeels op zich moeten nemen .
Zoals de heer Lange terecht opmerkt , is die oplossing volstrekt onrechtvaardig voor de Europese fabrikanten .
In mijn land zijn er automobielfabrikanten .
Welnu , ik kan u zeggen dat wij onmogelijk kunnen eisen dat die financieel opdraaien voor alle voertuigen die nu nog rondrijden .
Dat zou betekenen dat ze de kosten van 80 % van alle voertuigen in Europa op zich moeten nemen .
Die oplossing is onaanvaardbaar omdat de fabrikanten in hun productieprocessen en bij de berekening van hun kostprijs geen rekening hebben kunnen houden met de milieueisen die wij nu aan hen stellen .
Het gemeenschappelijk standpunt benadeelt de Europese fabrikanten tegenover de fabrikanten die pas onlangs op de Europese markt zijn gekomen .
Wij zijn hier niet om de belangen van een of ander land of industriële lobby te verdedigen , maar om een Europa tot stand te brengen dat op de wereldmarkt kan concurreren en om de werkgelegenheid in concurrerende bedrijfstakken te verdedigen .
Dames en heren , daarom verzoek ik u de amendementen van de heer Lange goed te keuren .
De fractie van de Europese sociaal-democraten zal die amendementen steunen omdat ze de economische belangen en milieueisen met elkaar verzoenen en de lidstaten de vrijheid laten om zelf te bepalen hoe ze aan die eisen voldoen .
In die amendementen staat immers dat de regelingen in de lidstaten , waarvan sommige voortreffelijk functioneren , kunnen blijven bestaan .
Mijnheer de Voorzitter , mevrouw de commissaris , dit voorstel voor een richtlijn betreffende afgedankte voertuigen beoogt een hoog niveau van milieubescherming in de Unie , maar ook de goede werking van de interne markt in de betrokken sector .
Uiteraard moeten historische voertuigen en oldtimers buiten het toepassingsgebied van de richtlijn vallen .
Ik denk dat iedereen van ons het ermee eens is dat ook auto ' s tot ons cultureel erfgoed behoren .
Een van de struikelblokken is artikel 12 over de datum van toepassing van de richtlijn .
Het voorstel van het Parlement , namelijk achttien maanden na de inwerkingtreding van de richtlijn voor voertuigen die met ingang van die datum voor het eerst op de markt worden gebracht , is weinig realistisch .
In Europa zijn er tientallen miljoenen voertuigen die niet zijn ontworpen om te worden gerecycled , maar die toch zullen moeten worden teruggenomen .
Het gemeenschappelijk standpunt was realistischer .
Daarin werd 2006 voorgesteld voor de voertuigen die nu al in het verkeer zijn .
De ondernemingen zouden dan ook de tijd hebben gehad om financiële reserves aan te leggen om die extra uitgaven te kunnen doen .
Op dat punt sta ik dus , zoals mijn fractie , achter het gemeenschappelijk standpunt .
Ik vind het een evenwichtig compromis tussen de aan de ondernemingen gestelde eisen en de onontbeerlijke vooruitgang die wij op milieugebied moeten boeken .
Mijnheer de Voorzitter , beste collega ' s , het Europees Parlement staat vandaag voor een belangrijke beslissing .
Zetten wij ons in voor een baanbrekende maatregel ter bescherming van het milieu en de consument , of laten wij ons , zoals de amendementen van Florenz , Lange en anderen doen vrezen , voor het karretje spannen van de Duitse automobielindustrie ?
De geloofwaardigheid van het Parlement als een van de voorvechters van ons milieu staat op het spel .
Het zou ronduit beschamend zijn als we zouden terugvallen op wat de regeringen van veertien lidstaten en de Europese Commissie hebben beslist over de verantwoordelijkheid van de producenten en de bescherming van het milieu .
Het is duidelijk wat Florenz en Lange met hun amendementen willen bereiken : het stranden van deze richtlijn .
Met de gedeelde kosten die zij voorstellen moet het principe " de vervuiler betaalt " op de helling en moet productinnovatie worden ondermijnd .
Door talrijke drempels in te bouwen willen ze simpelweg voorkomen dat er een kringloopsysteem op poten gezet wordt , en door middel van typekeuringen willen ze vertragingen in de tenuitvoerlegging van de richtlijn veroorzaken van twaalf jaar of meer .
Dit is volkomen onaanvaardbaar .
Daarom richt ik in het bijzonder een appèl tot de Duitse leden om niet toe te staan dat er vandaag zware politieke schade wordt aangericht .
De rood-groene regering van Duitsland heeft zich niet bepaald met roem overladen in het debat over de richtlijn betreffende afgedankte voertuigen .
Doet u niet hetzelfde .
Al dat gejammer over concurrentievervalsing is bespottelijk , omdat het eigenlijk alleen maar gaat over concurrentievervalsing voor de Duitse auto-industrie .
Weest volksvertegenwoordigers , en laat u niet degraderen tot Volkswagenvertegenwoordigers !
Stem voor milieu- en consumentenbescherming en voor innovatie in de auto- en recyclingindustrie !
Mijnheer de Voorzitter , over deze richtlijn wordt nu sinds 1997 gediscussieerd .
Het werd tijd dat we tot een akkoord kwamen .
Aangezien ik het min of meer eens ben met wat mijn fractiegenoot Sjöstedt en collega De Roo van de groenen gezegd hebben , zal ik mijn twee minuten spreektijd niet verspillen en mij beperken tot twee kwesties .
Om te beginnen misschien wel het meest fundamentele onderdeel van het voorstel , een idee dat onlosmakelijk verbonden is met recycling en hergebruik , namelijk dat er bij de bouw van auto ' s materialen moeten worden gebruikt die achteraf minder vervuilen .
Een tweede belangrijk punt is dat het restafval niet mag worden verbrand of verpulverd , en dan gaat het niet alleen om materialen die lood , cadmium of kwik bevatten , maar ook PVC .
Over dit onderwerp is er in een ander verband ook al een discussie gaande in dit Parlement .
De tweede kwestie draait rond de vraag wie de kosten moet betalen .
Ik ben het eens met de sprekers die gezegd hebben dat de vervuiler moet betalen .
Dit geldt des te meer in het geval van dit voorstel .
De constructeurs moeten betalen , hoewel we allemaal weten dat de kosten waarschijnlijk aan de consument zullen worden doorberekend .
De constructeurs moeten ook de kosten tot aan het jaar 2006 op zich nemen , zoals in een aantal amendementen wordt voorgesteld .
Wij konden ons beter terugvinden in het amendement op de eerste lezing .
Het is ook belangrijk dat we percentages en data vastleggen waarop de voertuigen uit kringloopmaterialen moeten bestaan .
Ik vind de termijnen waar in het voorstel van uitgegaan wordt namelijk erg lang .
Tot slot , mijnheer de Voorzitter , is het voor mij essentieel dat we de oprichting van kleine en middelgrote bedrijven bevorderen op basis van een vergunningenstelsel en een strenge normering .
Zij zijn degene die in staat zijn werkgelegenheid te scheppen in deze belangrijke sector , en bovendien vermijden we op die manier dat grote bedrijven zich monopolies gaan toe-eigenen .
Mijnheer de Voorzitter , dames en heren , het Europees Parlement moet vandaag een zeer concrete verantwoordelijkheid op zich nemen .
Wij moeten beslissen wat wij gaan doen met de miljoenen voertuigen die wij jaarlijks afdanken .
In sommige van onze lidstaten zijn al vrijwillige milieuakkoorden gesloten om te voorkomen dat onze sloten , kanalen en velden nog langer worden gebruikt om er lelijke en gevaarlijke wrakken te dumpen waaruit af en toe een verschrikte kip te voorschijn komt .
In ons land zijn wij trots op onze automobielindustrie en de commerciële successen daarvan in Europa en elders in de wereld .
Ik weet dat die sector voor de internationale uitstraling van mijn land belangrijk is .
Ik weet dat de Europese automobielindustrie pro-actief werkt en een groots opgezet onderzoeksprogramma ten uitvoer heeft gelegd om een nationaal systeem te ontwikkelen voor de uitwisseling van informatie met het oog op de demontage van afgedankte voertuigen .
Ik weet dat de Raad slechts met veel moeite een compromis heeft kunnen bereiken .
Wij moeten vandaag dan ook alchemisten zijn met veel begrip en aandacht voor het milieu .
Dit wordt de eeuw van het afvalbeheer .
Persoonlijk vind ik in elk geval dat wij het principe moeten toepassen dat de vervuiler betaalt .
De automobielindustrie heeft almaar meer aandacht voor het milieu en is op dat inzicht vooruitgelopen .
De sector neemt trouwens zijn verantwoordelijkheid op zich .
Het zijn echter de lidstaten die de richtlijn moeten toepassen .
Wij mogen in de richtlijn niet te veel bijzonderheden opnemen , want de industriële traditie inzake afbraak en vermaling zijn bijvoorbeeld in Italië anders dan in Finland .
Ik wil niet dat de eigenaars van de voertuigen verantwoordelijk worden gesteld .
Wie in Europa rondrijdt , betaalt zijn voertuig , nationale belasting , katalysator en belasting op brandstof en geeft dus nu al heel veel geld uit voor zijn mooie auto en het recht om daarmee rond te rijden .
Mijn collega ' s van de grote , federalistisch ingestelde fracties zijn onvoorzichtig als ze het Europees Parlement onpopulair maken door de eigenaar en de fabrikant samen verantwoordelijk te stellen .
Hoe kunnen wij voorts een fonds oprichten dat de recycling van voertuigen betaalt en de grensoverschrijdende terugname van voertuigen in Europa beheert ?
Wie betaalt de recycling van het voertuig dat ik in Frankrijk heb gekocht maar in België heb laten inschrijven ?
Welk nationaal fonds zal dan de kosten van de recycling van mijn afgedankt voertuig betalen ?
Wij mogen het bedrijfsleven ook niet opzadelen met rechtsonzekerheid door de richtlijn terugwerkende kracht te geven .
Dat is onaanvaardbaar .
Wij mogen hier vandaag geen bestraffende wetgeving op de sporen zetten maar moeten vooral een duurzame ontwikkeling blijven nastreven .
Mijnheer de Voorzitter , het Europees Parlement met de milieucommissie voorop zet zich er in dit Huis meestal voor in om voorstellen van de Europese Commissie of de Raad kritisch te beoordelen en vanuit milieuoogpunt te verbeteren .
Nu dreigt in dit Parlement een gedegen gemeenschappelijk standpunt van de Raad vanuit milieuoogpunt verslechterd te worden .
Wij danken per jaar zeer veel auto ' s met veel gevaarlijke stoffen af .
Daarom is preventie van afvalstoffen van belang .
Wij dienen ook te streven naar minimale hoeveelheden zware metalen en andere gevaarlijke stoffen en materialen .
Daarnaast dienen autofabrikanten er rekening mee te houden dat deze auto ' s zo geproduceerd en geconstrueerd worden dat eenvoudige demontage en hergebruik mogelijk zijn .
De rest van het autowrak vraagt ook om een adequate verwerking .
Ik steun daarom van harte de percentages voor hergebruik en recycling die door de Raad zijn voorgesteld .
Tegenwoordig is een volledige ontmanteling van autowrakken economisch haalbaar .
Dit houdt in dat wij afstappen van het shredderen van autowrakken .
De gestelde doelen zijn zeker haalbaar en in Nederland wordt op dit moment al een waarde van 86 % recycling gehaald .
De beste manier om voor een goede inzameling te zorgen is dat de laatste gebruiker de auto kosteloos kan inleveren bij een erkende verwerker .
De kosten voor de verwerking kunnen dan verrekend worden in de prijs van nieuwe auto ' s , De voorstellen die door enkele parlementsleden worden gedaan , tasten dit systeem in ernstige mate aan .
De zogenaamde gedeelde verantwoordelijkheid is erg onhandig en stimuleert de innovatie niet .
Als het systeem van kosteloos inleveren gehanteerd wordt , zal ook blijken dat de kosten voor verwerking aanzienlijk zullen dalen .
Tenslotte moet deze richtlijn zo snel mogelijk in werking treden .
Een moeizame conciliatieprocedure betekent een onnodige vertraging waarbij het milieu de dupe is .
Laten wij tevreden zijn met het gemeenschappelijk standpunt dat er nu ligt , dan hoeven wij de Raad alleen nog maar te complimenteren en te feliciteren met het bereikte resultaat .
Mijnheer de Voorzitter , ik heb grote waardering voor collega Florenz .
Hij heeft onder druk van zijn collega ' s , maar ook druk vanuit de auto-industrie goed werk geleverd .
Voeg daarbij dat de heer Florenz dat ook nog moest doen met zijn ecologische groene gesteldheid , op de achtergrond een compromis moest vinden en dat was niet makkelijk .
Ik ben globaal gezien niet ontevreden over het gemeenschappelijk standpunt dat hier voor ons ligt en in elk geval over de filosofie die achter dat gemeenschappelijk standpunt ligt .
Ik heb een tweetal punten waar ik iets over wil zeggen , dat is de oldtimers en de motoren , die moeten inderdaad uit de richtlijn gehouden worden en het andere punt is de hele controversiële vraag , wie draagt nu eigenlijk de verantwoordelijkheid voor het terugnemen van de auto ' s .
Ik wil niet tornen aan de tekst van het gemeenschappelijk standpunt .
De fabrikant is verantwoordelijk , moet verantwoordelijk zijn en de eindgebruiker moet zonder kosten de auto kunnen terugleveren .
Er is denk ik teveel koudwatervrees .
De autolobby heeft te velen op het verkeerde been gezet .
Ik wil dan ook nog eens een keer tegen de collega ' s zeggen dat ervaringen toch leren dat de kosten voor die verwerking worden doorberekend .
Dat zijn niet zulke hoge kosten .
Het gaat in de lidstaat waar ik vandaan kom om 150 gulden per auto .
Daarmee begin je op dag nul en je kunt dan ook meteen de oude auto ' s verwerken .
Er kan zich dan ook meteen een hele grote industrie opbouwen die ervoor zorgt dat de autokerkhoven die vroeger normaal waren in onze lidstaten er niet meer zijn .
Ik wil dus niet tornen op dat punt aan het compromis .
Ik denk dat het goed is dat wij met elkaar zo snel mogelijk de wetgeving die nu voor ons ligt goedkeuren .
Dat is goed omdat dan de negen miljoen auto ' s die er ieder jaar in Europa op de weg komen ook op een fatsoenlijke manier worden verwerkt en dat komt ons allemaal ten goede .
Mijnheer de Voorzitter , de onderhavige richtlijn is een belangrijke stap om te voorkomen dat afgedankte voertuigen gevaarlijk afval produceren .
Het is belangrijk dat hergebruik en recyclage van materiaal afkomstig van afgedankte voertuigen aangemoedigd worden .
Voor het milieu is het mijn insziens uiterst belangrijk dat het gebruik van giftige zware metalen totaal verboden wordt en dat we de fabrikanten op hun verantwoordelijkheid wijzen .
Als we dit laatste niet doen , voelen zij zich ook niet verplicht auto ' s te bouwen die minder afval produceren .
Het gemeenschappelijk standpunt dat in de Raad slechts moeizaam tot stand kwam en dat de steun van de Commissie en van de milieucommissie heeft gekregen , voldoet aan alle milieueisen .
Daarom vind ik het vreemd en onbegrijpelijk dat leden van de milieucommissie amendementen hebben ingediend die de verantwoordelijkheid van de autofabrikanten beduidend afzwakken .
Indien deze amendementen aangenomen worden , zet het Parlement zijn geloofwaardigheid op het gebied van milieubescherming ernstig op het spel .
Het Parlement was tot nog toe steeds een positieve stimulans voor de bescherming van het milieu , maar als we de amendementen van de leden Florenz en Lange aannemen , worden we een negatieve milieufactor in Europa .
Daarbij komt dat het afzwakken van de verantwoordelijkheid van de fabrikanten in dit geval een precedent schept voor latere thema ' s op andere gebieden , zoals elektronisch en computerafval .
Daarom doe ik een oproep tot alle leden om wars van alle fractieproblematiek een negatieve stem uit te brengen tegen alle amendementen op het gemeenschappelijk standpunt die de milieucriteria afzwakken en de verantwoordelijkheid van de fabrikanten verlichten .
Alleen zo kunnen wij een aanvaardbaar resultaat voor het milieu bereiken .
Mijnheer de Voorzitter , deze uitstekende richtlijn zal een einde maken aan het dumpen van afgedankte auto ' s , recycling aanmoedigen en bovenal de constructeurs ertoe aanzetten auto ' s te ontwerpen die makkelijk te recyclen zijn .
Maar wie moet daar de kosten van dragen ?
Wat voor systeem we ook invoeren , uiteindelijk draait de consument ervoor op .
De beste manier om onze milieudoelstellingen te bereiken , is de constructeurs in te zetten voor het innen van de kosten en het verwerken en recyclen van de auto ' s .
De constructeurs hebben de heer Florenz en de heer Lange zo ver gekregen amendementen in te dienen die de voorstellen ernstig ondermijnen .
Laat u niet om de tuin leiden door de constructeurs !
Als u ten volle de vruchten wilt plukken van deze richtlijn , gebruik dan uw stem om deze amendementen van tafel te vegen .
Mijnheer de Voorzitter , mevrouw de commissaris , dames en heren , in tegenstelling tot wat wij misschien denken , is dit geen technisch maar een bij uitstek politiek debat .
Gisteren hebben wij hier een politiek debat gevoerd dat ons Parlement siert .
Vandaag zou het voor ons een schande zijn als 314 leden zouden zwichten voor het gelobby van bepaalde autofabrikanten .
In amendement 38 staat dat de consumenten de helft van de kostprijs van de terugname van afgedankte voertuigen moeten dragen .
In het gemeenschappelijk standpunt staat dat de producent de totale kostprijs van die terugname op zich moet nemen .
Als het Parlement het amendement aanneemt , neemt het voor de eerste keer niet de verdediging van de Europese consumenten en burgers op zich , maar stelt het zich in dienst van de lobby ' s .
Dat kunnen wij niet aanvaarden .
Op die manier zouden wij een precedent creëren en ons ook op vele andere terreinen aan alle mogelijke pressie blootstellen .
Het zou ook de eerste keer zijn dat het Europees Parlement een standpunt van de Raad verzwakt , terwijl wij de Raad meestal verwijten dat hij niet ver genoeg gaat .
Het systeem van de gratis terugname van oude voertuigen , waardoor de hoeveelheid te recycleren materiaal toeneemt , zal de recycling bevorderen en daardoor werkgelegenheid creëren .
Voor de consumenten , het milieu en de nieuwe werkgelegenheid in de recyclingbedrijven mogen wij het gemeenschappelijk standpunt van de Raad dan ook zeker niet amenderen .
In zijn huidige vorm is het gemeenschappelijk standpunt volkomen aanvaardbaar .
Mijnheer de Voorzitter , zoals zovelen vandaag vind ik dit een goede maatregel .
Het is een nuttige maatregel , een maatregel die we allemaal nodig hebben .
De meeste technische problemen zijn opgelost .
Er is nog een aantal details dat moet worden afgerond , maar de meeste technische problemen zijn opgelost .
We zijn nu bij de slotvraag aanbeland .
Bij het debat over de eerste lezing is deze vraag enkel door de Economische en Monetaire Commissie gesteld , en alleen ikzelf als rapporteur voor advies namens die commissie heb die vraag aan het Parlement voorgelegd .
Het is een hele simpele vraag : wie zal dit betalen ?
De Raad heeft in zijn gemeenschappelijk standpunt het redelijke compromis bereikt dat de constructeurs een aanzienlijk deel van de kosten moeten dragen , zij het niet alle kosten , zoals de heer Bowis per vergissing heeft gezegd .
Misschien hoogstens 20 % of een vijfde , zeggen ons de juristen .
Dat is niet onredelijk .
De Britse consument die in het Verenigd Koninkrijk een Rover koopt , zoals de heer Lange heeft gezegd , of elk ander willekeurig automerk , betaalt al jaren buitensporige prijzen , veel meer dan in andere Europese landen .
Waarom zouden ze dan nog een keer moeten betalen ?
Ze hebben al betaald .
Waarom zouden dezelfde mensen die al belastingen betalen of die in de toekomst nieuwe auto ' s gaan kopen opnieuw moeten betalen om van een auto af te raken waar de constructeur al winst op heeft gemaakt ?
Dat wil er bij mij niet in .
Volgens sommige amendementen die vandaag zijn ingediend , zou het allemaal zo moeten worden geregeld .
Ik ben het daar niet mee eens en ik zal er niet mee instemmen .
De verantwoordelijkheid voor die auto ' s ligt bij de constructeur .
De constructeur is degene die voor de infrastructuur moet zorgen en die een redelijk deel van de kosten voor de verwerking moet dragen .
Het gemeenschappelijk standpunt sluit bijdragen van de overheid niet uit .
Het is een redelijk compromis .
Sommige amendementen zijn dan weer volkomen onredelijk , omdat ze de constructeur van elke plicht ontslaan om zelfs maar het kleinste beetje bij te dragen in de kosten van het afdanken van de auto ' s die vandaag in omloop zijn .
Ik leg mij daar niet bij neer , en uit naam van de belastingbetalers en de consumenten van Europa stem ik tegen deze amendementen .
Mijnheer de Voorzitter , geachte collega ' s , we zijn het erover eens dat we moeten nadenken over hoe we behoorlijk met oude auto ' s moeten omspringen in Europa , maar de Raad heeft in dit geval niet het voorbeeld gegeven van een zinvol Europees milieubeleid .
De manier waarop het Duitse voorzitterschap met deze thematiek is omgesprongen , was een regelrechte blamage .
Om te beginnen heeft de minister van Milieu Trittin zijn collega ' s in het kabinet onvoldoende geconsulteerd , en vervolgens heeft bondskanselier Schröder zich als een olifant in een porseleinkast zonder kennis van zaken in de procedure gemengd .
Overigens was ook het besluit van het Finse voorzitterschap in juni niet het best denkbare .
Er is sprake van een aantal zwakke plekken .
De grootste is volgens mij het feit dat er te weinig rekening wordt gehouden met de positie van het midden- en kleinbedrijf , en laten we niet vergeten dat de auto-industrie niet alleen uit grote bedrijven bestaat .
Vooral in de toelevering speelt het midden- en kleinbedrijf een grote rol , en wij mogen de belangen van de werknemers daar niet uit het oog verliezen .
Zo bekeken gaat het om meer dan twee miljoen mensen die in deze sector werken .
Een groot deel van de amendementen van de Commissie milieubeheer , volksgezondheid en consumentenbeleid , en ook de amendementen van onze fractie op artikel 5 met betrekking tot de kosten , slaan op de positie van het midden- en kleinbedrijf .
Ook vanuit het oogpunt van milieubeheer is het gemeenschappelijk standpunt niet om over naar huis te schrijven .
Het ontbreekt hier aan een totaalvisie .
Wat mijn collega van de groenen zegt , namelijk dat dit de eerste keer zou zijn dat het Europees Parlement een gemeenschappelijk standpunt afzwakt , klopt niet .
Het snijdt uit het oogpunt van milieubescherming toch geen hout dat we strakke , hoge recyclingquota gaan invoeren als daardoor de ontwikkeling van moderne , zuinige auto ' s als de drieliterwagen wordt gefnuikt ?
Daarin wordt nu juist heel veel kunststof verwerkt !
Daarom moeten we op z ' n minst een amendement ondersteunen dat uitzonderingen toestaat voor bijzonder zuinige auto ' s .
De bezwaren van de sector hierover zijn zeker niet uit de lucht gegrepen .
Maar de kunststof- en de auto-industrie zouden hun argumenten wel extra kracht bijzetten als zij zich ook op andere manieren voor de vermindering van de CO2-uitstoot in Europa inzetten .
Mijnheer de Voorzitter , wij bevinden ons momenteel in een zeer bijzondere situatie : zij die de milieunormen willen verdedigen , verdedigen het gemeenschappelijke standpunt van de Raad .
In tegenstelling tot de vorige spreker wil ik zeggen dat ik zeer trots ben dat tijdens het Finse voorzitterschap een gemeenschappelijk standpunt werd bereikt dat de milieunormen verdedigt .
Als wij het gemeenschappelijke standpunt laten varen en ernaar streven de kosten van recycling te verdelen , scheppen we mazen in de wet : dan krijgen we geen verstandig en duidelijk systeem waarin de verantwoordelijkheidsverhoudingen in orde zijn .
Naar mijn mening moet de hoofdverantwoordelijkheid daarom bij de producent liggen .
Alleen op deze manier kunnen we het probleem goed genoeg oplossen en er ook van uitgaan dat de producenten worden aangemoedigd voertuigen te produceren die in de toekomst tegen zo laag mogelijke kosten gerecycled kunnen worden .
Mijnheer de Voorzitter , het voorstel voor een richtlijn van de Raad bevat twee principiële kwesties .
Het ene betreft de volledige verantwoordelijkheid van de producent om afgedankte voertuigen terug te nemen .
Het gevaar bestaat dat er een monopoliepositie binnen de demontagewerkzaamheden ontstaat .
Dit geldt met name voor de gebieden in de EU waar de afstanden groot zijn en waar veel kleine bedrijven zich bezighouden met demontage .
Hiermee wil ik zeggen dat de EU-richtlijn , ongeacht het onderwerp , de kleine bedrijven in de Unie niet mag benadelen .
De volledige verantwoordelijkheid van de producenten kan ook tot gevolg hebben dat de markt voor tweedehands auto ' s verdwijnt , omdat het voor een producent belangrijker wordt om nieuwe onderdelen te verkopen .
Deze markt is belangrijk voor mensen die oude voertuigen verzamelen en opknappen .
Ook vanuit markteconomische principes is het beginsel twijfelachtig .
Bedrijven moeten veranderd , verkocht en gesloten kunnen worden .
Ze moeten zich op nieuwe markten kunnen vestigen en oude markten kunnen verlaten .
Producenten vastpinnen op een verantwoordelijkheid die ver teruggaat in de tijd , gaat slecht samen met een flexibele markteconomie die ontwikkeling stimuleert .
Het andere beginsel in het gemeenschappelijk standpunt van de Raad is de terugwerkende kracht in het voorstel voor een richtlijn .
Het is in strijd met gangbare economische en juridische beginselen om een producent met terugwerkende kracht de financiële verantwoordelijkheid voor zijn product op te leggen .
Het verandert tevens de verantwoordelijkheid voor eigenaren met terugwerkende kracht .
Een consument kan het product in de loop van de jaren in verschillende opzichten gewijzigd hebben .
Alle EU-landen hebben tegenwoordig wetten die de sloop van auto ' s reguleren .
In het ene land zijn ze beter dan in het andere land .
In afwachting van het effect van deze EU-richtlijn moeten de EU-landen echter , ieder voor zich , zo goed mogelijk zorg dragen voor de sloop van voertuigen , zodat de terugwerkende kracht in de EU-wetgeving niet toegepast wordt .
Dit is niet in strijd met een financieringsmodel met aandelenopbouw .
Mijnheer de Voorzitter , het belang van deze maatregel voor het milieu en voor de industrie is evident en wordt door iedereen begrepen .
Het gemeenschappelijk standpunt biedt een aanvaardbaar , maar zeer delicaat en precair compromis , zozeer dat er nauwelijks iets aan gewijzigd kan worden zonder dat de hele richtlijn gevaar loopt .
Het Parlement kan niets forceren ; het zou paradoxaal zijn te proberen een wijziging van de milieugevolgen van de maatregel te forceren .
De automobielsector heeft toegegeven met de richtlijn te kunnen leven ; de kosten zijn niet exorbitant : het recyclen van een auto kost minder dan 1 % van de prijs van een nieuwe auto .
Bovendien treedt de financiële verantwoordelijkheid van de fabrikanten pas in 2006 in werking , wanneer een groot deel van het huidige wagenpark niet meer op de markt zal zijn .
Voor de resterende voertuigen kan eventueel een regeling voor de verdeling van de lasten worden ingesteld , zoals in de amendementen 44 en 45 van de heer Lange wordt voorgesteld .
Dit lijken mij de enige amendementen die verenigbaar zijn met het precaire gemeenschappelijk standpunt en met de ervaringen die in sommige landen zijn opgedaan ; ze moeten daarom gesteund worden .
Mijnheer de Voorzitter , dit is een buitengewoon slechte richtlijn .
Om te beginnen is er de terugwerkende kracht , zoals collega Bowis heeft opgemerkt , en dat is principieel verkeerd .
Ten tweede wordt de Europese auto-industrie opgezadeld met enorme kosten , met alle gevolgen van dien voor haar concurrentiepositie en de werkgelegenheid .
In dit Parlement hebben we het voortdurend over de noodzaak de werkgelegenheid in Europa te bevorderen , maar ondertussen stemmen we constant in met maatregelen die diezelfde werkgelegenheid aantasten .
Er is nog een reden waarom deze richtlijn niet deugt , een reden die te weinig aandacht heeft gekregen in dit debat .
Net als een hoop andere Europese wetgeving legt hij veel te veel dwingende regels op .
Er wordt één bepaald soort recyclingmodel uitgekozen en in steen gebeiteld .
De lopende band is geloof ik een jaar of honderd geleden door Henry Ford uitgevonden , en wat wij hier vandaag proberen te creëren is een soort omgekeerde negentiende-eeuwse lopende band , waarbij we voertuigen ontmantelen , hun onderdelen uit elkaar halen en proberen te recyclen .
Waar we eens bij stil zouden moeten staan , is dat de markt voor plastic kringloopbumpers erg onzeker is .
De plasticindustrie wil die dingen meestal niet terugnemen en kan dat ook niet op een rendabele manier .
Er bestaat al een hele sector die erg goed draait en die auto ' s tot schroot verwerkt , metalen terugwint en energie put uit de verbranding van niet-metalen onderdelen .
Vanuit het standpunt van milieubeheer is dit een erg zinvolle aanpak .
Vanuit milieustandpunt maakt het niet uit of we energie winnen uit de verbranding van oud plastic , dan wel uit nieuwe olie .
Deze verwerkingsmethode van auto ' s brengt geen kosten met zich mee en maakt daarmee een einde aan de hele discussie over wie er voor de kosten moet opdraaien .
De afgedankte auto zou zelfs een kleine waarde hebben als hij in het kringloopproces terechtkomt .
Ik ben tegen deze richtlijn omdat hij een te dwingend karakter heeft , omdat hij voorbij gaat aan de al bestaande kringloopmarkt , methoden in steen beitelt die niet noodzakelijk de best denkbare zijn voor het milieu en die zeker vanuit economisch standpunt schadelijk zijn .
Voorzitter , collega ' s , het gemeenschappelijk standpunt is goed , maar het is de taak van het Parlement om het gemeenschappelijk standpunt over afgedankte voertuigen nog te verbeteren .
De sociaal-democratische fractie heeft de afgelopen dagen enkele belangrijke voorstellen voor verbetering gedaan .
Ik vraag vooral uw aandacht voor amendement 45 .
Daarin wordt een keuze gemaakt om de kosten van demontage en recycling bij producenten neer te leggen , in ieder geval voor nieuwe auto ' s .
Bij het ontwerp en bij de productie zal daardoor meer rekening gehouden worden met recycling .
Voor de nu rijdende auto ' s is het redelijk de kosten te delen , bijvoorbeeld door een fonds in te richten zoals in Nederland .
In het gemeenschappelijk standpunt staat dat producenten niet alleen de kosten moeten dragen , maar ook de afgedankte voertuigen terug moeten nemen .
Dat is volgens mij een heel groot probleem .
Ik pleit ervoor om de organisatie van sloop en recycling juist niet bij autoproducenten te leggen , want producenten zouden daardoor een te grote greep op de tweedehandse onderdelenmarkt krijgen .
Zij stellen dan zelf de prijzen vast .
Iedereen die wel eens in een oude auto heeft gereden weet dat dit nadelig is voor de consument en voor de sleutelaar .
De Europese consumentenorganisatie die ons gevraagd heeft het gemeenschappelijk standpunt op dit punt te steunen , laat naar mijn mening de consumenten in de steek .
Een tweede argument om de autosloop uit de handen van producenten te houden , zijn de transportkosten .
Als de autoproducenten allemaal hun eigen sloopbedrijven gaan inrichten maakt dat gesleep over lange afstanden met autowrakken noodzakelijk .
Dat is milieuonvriendelijk , maar ook duur .
Ook hiermee is de consument niet gebaat .
Daarom graag uw steun voor amendement 45 .
Mijnheer de Voorzitter , mevrouw de commissaris , ik heb nog een keer het woord gevraagd om aan het eind van dit debat nog enkele opmerkingen te maken .
Geachte collega ' s , wie Nederland bezoekt , kan vaststellen dat iedereen zijn afgedankte auto gratis kan inleveren .
Hij kan vaststellen dat deze auto ' s op een zinvolle manier verwerkt worden , dat er nieuwe kringlopen van gebruikte materialen zijn ontstaan , dat 85 % van het gewicht van de auto wordt gerecycled en dat in Nederland 92 % van alle auto ' s wordt gerecycled .
Dat alles wordt gefinancierd vanuit een fonds dat gespekt wordt door de kopers van nieuwe auto ' s .
Mevrouw Breyer , is dit verwerpelijk voor het milieu ?
Ik zeg van niet .
Het Nederlandse model is een voorbeeld van hoe afgedankte auto ' s volgens de nieuwe richtlijn verwerkt moeten worden , en de vraag of het nu de koper van een nieuwe auto is die de kosten draagt voor de verwerking van de auto ' s die momenteel rondrijden of de constructeur , heeft niets met milieu te maken , maar alles met concurrentie .
Of een Europese constructeur 250 miljoen euro moet betalen of een Koreaanse misschien maar 2 miljoen , dat is de vraag waar het om draait .
Gezien de belangen van de werknemers in de auto-industrie ben ik ervoor de concurrentieverhoudingen niet te verstoren , maar gezien het milieu wil ik dat de laatste eigenaar zijn auto gratis moet kunnen inleveren , wat we moeten financieren met een fonds .
Voor nieuwe auto ' s moet natuurlijk de constructeur de kosten dragen , omdat die er dan ook toe wordt aangezet auto ' s te bouwen die makkelijker te recyclen zijn .
( Applaus van de PSE-Fractie ) Voorzitter , het voorstel dat wij bespreken heeft enorm veel positieve punten voornamelijk gericht op het voorkomen van afval , hergebruiken , terugwinnen en recycling van onderdelen , het terugwinnen van materialen , enzovoort .
Ik denk dat wij een goed voorstel neergelegd hebben .
De discussie gaat voornamelijk over , moet de constructeur of de eindverkoper of wie dan ook het autowrak gratis terugnemen of niet .
Ik ga alleen het voorbeeld geven van mijn eigen land om te zeggen hoe het daar functioneert en zonder enig probleem .
Wij hebben een akkoord gemaakt met al degenen die betrokken zijn bij deze zaak .
Dit wil zeggen de autoconstructeurs , de handelaars in tweedehands wagens , de federatie van de autonijverheid , de verwerkers van metalen , de shredders en de overheid .
Er is een milieubeleidovereenkomst getekend op vrijwillige basis .
De autonijverheid , en België is een land met een zeer grote autoproductie , heeft daar geen enkel probleem rond gemaakt .
Onze mensen kunnen gratis hun wagen inleveren bij de eindverkoper .
Wij hebben naar aanleiding daarvan gemerkt , in tegenstelling tot wat hier gezegd wordt , dat dit ten nadele zou zijn van de tewerkstelling , integendeel , wij hebben naar aanleiding daarvan gemerkt hoe een reeks kleine bedrijven de recycling van het materiaal ter harte nemen en dat op een zeer goede manier doen .
Sommige bedrijven zijn spitsbedrijven geworden , omdat zij erin slagen bepaalde materialen , zelfs materialen die nog niet zijn opgenomen in de richtlijn , te recyclen .
Dat wil dus zeggen dat wij hier een nieuwe sector ontwikkelen , nieuwe tewerkstelling ontwikkelen en tegelijkertijd het milieu een grote dienst bewijzen .
Ik ben voor het gratis afnemen .
Het is bij ons gelukt .
Waarom zou het ergens anders niet lukken .
Mijnheer de Voorzitter , geachte afgevaardigden , bedankt voor dit interessante debat waarin veel belangrijke argumenten naar voren zijn gebracht .
Zou u een paar minuten naar me willen luisteren ?
Ik wil een aantal uitgangspunten en beginselen van deze richtlijn kort uiteenzetten .
Om te beginnen wil ik commentaar en antwoord geven op de belangrijkste argumenten in dit debat .
Ten eerste vind ik dat we nogmaals een aantal fundamentele feiten moeten noemen die de heer Florenz en anderen ook al naar voren hebben gebracht .
We bespreken hier het feit dat er in de Europese Unie jaarlijks bijna tien miljoen auto ' s worden gesloopt , wat ongeveer evenveel miljoen ton afval oplevert .
Deze auto ' s produceren dus bijna tien miljoen ton afval , waarvan circa 7 % in het milieu belandt .
Het afval bestaat uit zeer gevaarlijke milieuschadelijke stoffen .
Circa 10 % van de loodproductie wordt voor auto ' s gebruikt , maar ook cadmium , chroom , kwik en andere gevaarlijke stoffen .
Hoewel dit bij u bekend is , wil ik het toch nog een keer herhalen .
Het is een van de snelst groeiende afvalstromen in Europa .
We weten dat het afval er is en we weten hoe we ermee om moeten gaan .
We hebben geen excuus om niets te doen .
Deze richtlijn heeft drie doelstellingen .
Ten eerste willen wij het gebruik van giftige zware metalen bij de productie van nieuwe auto ' s afschaffen .
Ten tweede willen we de producentenverantwoordelijkheid vastleggen .
We moeten niet meer pas aan het eind van de levenscyclus van een product in actie komen , maar we moeten voorkomen dat we zo veel afval produceren .
We moeten zo veel mogelijk verschillende onderdelen van een product recyclen .
Ten derde willen we de recyclingdoelstellingen bereiken die in deze richtlijn worden gespecificeerd .
Dit zijn de drie voornaamste doelen van de richtlijn .
Het is immers pure verspilling van grondstoffen om het materiaal in auto ' s niet te recyclen .
Het zijn met name de grondstoffen van de producent die we verspillen als we de levenscyclus van een auto niet verlengen .
Dit roept twee belangrijke vragen op .
Hoewel er meer vragen zijn , wil ik de twee belangrijkste noemen .
Vraag één : wie draait er voor de kosten op ?
Vraag twee : verzwakken we met dit voorstel het concurrentievermogen van de Europese auto-industrie ?
De eerste vraag betreft degene die moet betalen .
Uit de richtlijn blijkt dat met name de producent verantwoordelijk is voor de kosten , in overeenstemming met de beginselen in het EU-Verdrag voor de producentenverantwoordelijkheid en het beginsel dat de vervuiler betaalt .
Het is echter duidelijk dat deze kosten gezamenlijk door producenten en consumenten opgebracht gaan worden .
We hebben berekend dat de kosten voor het recyclen van een auto niet meer dan 1 % van de prijs van een nieuwe auto bedragen .
Zouden de kosten zonder deze richtlijn verdwijnen ?
Het spreekt voor zich dat we met zijn allen voor de kosten van de milieuvervuiling op moeten draaien .
Maar die kosten zouden veel hoger zijn en op de lange baan worden geschoven .
Ze verdwijnen dus niet .
We maken hiermee alleen duidelijk wie verantwoordelijk is en hoe de kosten verdeeld moeten worden .
Verkeert de auto-industrie in een crisis ?
Is het een noodlijdende industrie die we niet extra mogen belasten ?
Heeft de auto-industrie geen geld ?
Willen we eigenlijk het concurrentievermogen van de Europese auto-industrie verzwakken ?
Natuurlijk niet !
Integendeel !
Denkt u dat de eisen van de consumenten wat betreft milieuvriendelijke en zuinigere auto ' s in de toekomst minder worden ?
Welke eisen denkt u dat onze kinderen en kleinkinderen of toekomstige wetten aan auto ' s zullen stellen ?
Dat ze milieuvriendelijk , recyclebaar en zuinig zijn en dat ze het milieu niet vervuilen natuurlijk !
Alleen op deze manier kunnen we een toekomst voor de auto-industrie creëren .
We hebben gezonde drijfveren nodig die ervoor zorgen dat we het afval gaan verwerken , het materiaal gaan recyclen , waardoor we kunnen concurreren met behulp van milieuvriendelijke en zuinige auto ' s .
De grote voorsprong die de Europese auto-industrie heeft , compenseert ruimschoots het feit dat ze voor meer auto ' s in Europa verantwoordelijk is .
Het levert geen onoverkomelijke kosten op en het is geen onmogelijke taak .
Als we dergelijke drijfveren creëren , zorgen de marktmechanismen en de commerciële belangen van de auto-industrie er ongetwijfeld voor dat er systemen ontstaan die alles regelen .
Dat zal uiteenlopen van verzekeringen tot goede en geschikte sloop- en recyclemethoden .
De industrie zal er zelf voor zorgen dat dit in Europa ontstaat .
Het zal de Europese auto-industrie geen onoverkomelijke kosten opleveren .
Het zal de industrie alleen maar helpen om voorop te lopen met de productie van milieuvriendelijke en zuinigere auto ' s .
We moeten het doen voor het milieu .
De kosten en het afval verdwijnen niet .
Als we het niet doen , moeten we wel als belastingbetaler of burger de rekening betalen .
Bovendien lopen de kosten alleen maar op als we het uitstellen en nog langer wachten .
Dit wilde ik ter inleiding zeggen .
Ook wil ik commentaar geven op de vraag over de wetgeving met terugwerkende kracht .
Bedoelen de afgevaardigden dat we voor een auto uit moeten gaan van een gemiddelde levensduur van elf jaar of wordt er bedoeld dat we elf jaar moeten wachten voordat we dit probleem gaan aanpakken ?
Bedoelt u dat we bij het creëren van nieuwe wetgevingen voor chemicaliën de huidige chemicaliën op de markt niet in aanmerking moeten nemen en dat we alleen wetten moeten maken voor hetgeen in de toekomst geproduceerd wordt ?
Natuurlijk moeten we het huidige probleem aanpakken en de uitdaging van het bestaande wagenpark aangaan .
Het is nu nog geen onoverkomelijk probleem .
Het is hanteerbaar .
We hebben al een infrastructuur .
We hebben alles wat nodig is voor de verwerking van afgedankte auto ' s .
Ik hoop natuurlijk dat de stemming van vandaag een goed resultaat oplevert .
Verder wil ik , mocht ik dat nog niet gedaan hebben , Karl-Heinz Florenz bedanken voor al zijn inspanningen voor dit voorstel in de Commissie milieubeheer , volksgezondheid en consumentenbeleid .
Het is in vele opzichten baandoorbrekend wat betreft hergebruik en de producentenverantwoordelijkheid .
Ik denk dat het veel positieve en merkbare effecten op het milieu zal hebben .
We kunnen onze ogen er niet voor blijven sluiten .
We hebben zoals gezegd zowel de kennis als de middelen in huis om dit te bewerkstelligen .
Na de eerste lezing van het Europees Parlement in 1999 kwam het voorstel van de Commissie in een lastige politieke situatie in de Raad terecht .
In juli echter kwam er tijdens het Finse voorzitterschap een weloverwogen gemeenschappelijk standpunt .
Nu moeten we erop toezien dat dit wetgevingsproces op een succesvolle manier wordt afgesloten .
Er zijn in totaal 48 amendementen ingediend .
De Commissie kan tien amendementen in zijn geheel goedkeuren .
Drie amendementen kunnen gedeeltelijk en één kan in beginsel worden goedgekeurd .
Een aantal amendementen betreffende verbeteringen van het voorstel van de Commissie hebben we al bij de eerste lezing goedgekeurd , of probeert onderdelen van het oorspronkelijke voorstel in de richtlijn die de Raad had afgewezen , opnieuw in te voeren .
Dit betreft amendement 5 , behalve het eerste deel , 8 , 9 , het eerste deel , 10 , 12 , het derde deel , 15 , 16 , 20 , 22 , 24 en 25 .
Al deze amendementen worden goedgekeurd .
Amendement 6 en 21 zijn nieuw ; de Commissie keurt ze goed .
De Commissie keurt ook amendement 26 op enkele redactionele wijzigingen na goed .
Ik wil onderstrepen dat een aantal van de overige amendementen betreffende de fundamentele componenten van het verslag een aanzienlijke verlaging betekende van het milieubeschermingsniveau dat het gemeenschappelijk standpunt beoogt .
Die kunnen daarom niet worden overgenomen .
Het Parlement draagt doorgaans sterk bij tot het aanscherpen van de milieuwetgeving in Europa .
Het zou me verbazen en teleurstellen als dat vandaag niet het geval zou zijn .
Ik maak me grote zorgen over een aantal amendementen van het Parlement die vraagtekens bij de onbetwistbare pijlers van dit voorstel zetten .
Zoals bijvoorbeeld het afschaffen van zware metalen , de producentenverantwoordelijkheid en de eis voor recycling .
Ik zal deze amendementen groepsgewijs behandelen .
De amendementen 4 , 11 , 12 , 13 , 28 , 30 , 32 , 37 , 42 en 48 betreffen het afschaffen van zware metalen .
Amendement 12 zou betekenen dat het in werking treden van de maatregel minstens tien jaar uitgesteld wordt .
De amendementen 13 , 28 , 32 , 37 , 42 en 48 betekenen dat er nodeloze voorwaarden gesteld en uitzonderingen gemaakt moeten worden , wat het proces van vervanging van de schadelijke stoffen vertraagt .
De amendementen 4 , 11 en 30 betekenen dat de zware metalen vóór recycling van het afval gescheiden moeten worden .
De Commissie is van mening dat de voorgestelde manier van afschaffen in het gemeenschappelijk standpunt in technisch opzicht makkelijker uitvoerbaar is .
De amendementen 17 , 18 , 27 , 34 , 36 , 38 , 44 en 45 betreffen de producentenverantwoordelijkheid .
Dit compromis dat de Raad tot stand heeft gebracht , is rechtvaardig , maar wankel .
De Commissie vindt niet dat de amendementen het evenwicht vergroten , maar is van mening dat ze juist voor meer spanningen zorgen .
Ik betreur de verwarring die onlangs is ontstaan doordat interne documenten van de Commissie op de verkeerde manier zijn gebruikt .
Hierdoor ontstond onzekerheid over de houding van de Commissie ten opzichte van de kwestie .
Ik wil benadrukken dat de Commissie al in 1997 een clausule voor de producentenverantwoordelijkheid heeft voorgesteld en dat de Commissie het gemeenschappelijk standpunt volledig steunt .
Het levert de producenten geen buitenproportionele kosten op .
Verre van dat .
De amendementen 39 , 40 , 46 en 47 betreffen gekwantificeerde doelstellingen .
Het hoge milieubeschermingsniveau dat het gemeenschappelijk standpunt beoogt , zou sterk uitgehold worden als de recyclingeis voor 2006 verwijderd zou worden .
Deze amendementen zouden de haalbaarheid en de controle van de doelstellingen bemoeilijken .
Verder wil ik commentaar geven - en luistert u goed naar wat ik zeg , want dit heb ik herhaaldelijk in het debat horen zeggen - op de kwestie van de oldtimers en hobbyauto ' s die in de amendementen 3 , 7 , 9 , het tweede deel , en amendement 35 genoemd worden .
Deze voertuigen vallen niet onder de definitie van afval en zodoende niet onder de richtlijn .
Dus wat er ook gezegd is , oldtimers en motoren vallen niet onder de richtlijn .
We zijn niet van mening dat de amendementen 2 en 14 iets aan de richtlijn toevoegen .
Amendement 23 betekent dat de Commissie kwaliteitsnormen moet invoeren voor herbruikbare componenten .
Dit staat niet in de richtlijn .
Daarvoor zou een ad hoc richtlijn van het Europees Parlement en de Raad nodig zijn .
De amendementen 29 , 31 en 41 zwakken de demontage-eisen af .
In het bijzonder de amendementen 31 en 41 kunnen de mogelijkheden voor recycling van plastic , autobanden en glas ondermijnen .
Tot slot kan de Commissie de amendementen 1 en 33 niet goedkeuren om redenen die met juridische duidelijkheid te maken hebben , evenmin als amendement 19 , dat de Commissie in dit stadium niet noodzakelijk acht .
Verder hoort amendement 43 niet thuis in het toepassingsgebied van de richtlijn .
Dank u wel , mevrouw de commissaris .
Het debat is gesloten .
De stemming vindt onmiddellijk plaats .
 
Stemming Mevrouw de Voorzitter , zoals u weet stemmen wij vandaag pas over dit verslag , omdat dat vorige week niet kon vanwege het grote aantal ernstige vertaalfouten , vooral in de Franse versie .
U heeft van mij een klachtenbrief ontvangen over het aantal fouten in dit en in andere verslagen die ik de laatste tijd onder ogen heb gekregen .
Eén fout is nog altijd niet gecorrigeerd , en die staat in amendement nummer 4 .
In de Engelse versie hebben we het over ' farmaceutische en wetenschappelijke organisaties ' .
In de Franse versie wordt dat ' entreprises pharmaceutiques et organisations scientifiques ' , farmaceutische bedrijven en wetenschappelijke organisaties .
Kunt u er alstublieft voor zorgen dat de Franstalige collega ' s weten dat het woord entreprises niet klopt ?
Het hoort niet thuis in dit amendement .
En nogmaals , mevrouw de Voorzitter , ik dring erop aan dat u werk maakt van de kwaliteit van de vertalingen die we momenteel ontvangen .
Mevrouw McNally , ook mij baart het zorgen dat de vertalingen steeds vaker problemen opleveren .
Ik zal met de diensten onderzoeken wat wij daaraan kunnen doen .
( Het Parlement neemt de resolutie aan ) Verslag ( A5-0011 / 2000 ) van de heer Langen , namens de delegatie van het Parlement in het bemiddelingscomité , over de door het bemiddelingscomité goedgekeurde gemeenschappelijke ontwerptekst van de beschikking van het Europees Parlement en de Raad tot vaststelling van een meerjarenprogramma ter bevordering van hernieuwbare energiebronnen in de Gemeenschap - ALTENER ( C5 ­ 0333 / 1999 - 1997 / 0370 ( COD ) ) ( Het Parlement keurt de gemeenschappelijke ontwerptekst goed ) Verslag ( A5-0010 / 2000 ) van mevrouw Ahern , namens de delegatie van het Parlement in het bemiddelingscomité , over de door het bemiddelingscomité goedgekeurde gemeenschappelijke ontwerptekst van de beschikking van het Europees Parlement en de Raad tot vaststelling van een meerjarenprogramma ter bevordering van de energie-efficiëntie - SAVE ( 1998-2002 ) ( C5-0334 / 1999 - 1997 / 0371 ( COD ) ) ( Het Parlement keurt de gemeenschappelijke ontwerptekst goed ) Verslag ( A5-0009 / 2000 ) van de heer Graça Moura , namens de delegatie van het Parlement in het bemiddelingscomité , over de door het bemiddelingscomité goedgekeurde gemeenschappelijke ontwerptekst van het besluit van het Europees Parlement en de Raad tot instelling van één enkel programmerings- en financieringsinstrument voor culturele samenwerking ( programma " CULTUUR 2000 " ) ( C5-0327 / 1999 - 1998 / 0169 ( COD ) ) ( Het Parlement keurt de gemeenschappelijke ontwerptekst goed ) Aanbeveling voor de tweede lezing ( A5-0006 / 2000 ) , namens de Commissie milieubeheer , volksgezondheid en consumentenbeleid , betreffende het gemeenschappelijk standpunt , door de Raad vastgesteld met het oog op de aanneming van een richtlijn van het Europees Parlement en de Raad betreffende afgedankte voertuigen ( 8095 / 1 / 1999 - C5-0180 / 1999 - 1997 / 0194 ( COD ) ) ( Rapporteur : de heer Florenz ) ( De Voorzitter verklaart dat het aldus gewijzigde gemeenschappelijk standpunt is goedgekeurd ) Verslag ( A5-0007 / 2000 ) van mevrouw Berger , namens de Commissie juridische zaken en interne markt , over het voorstel voor een richtlijn van het Europees Parlement en de Raad betreffende de voorwaarden voor de terbeschikkingstelling , in het raam van verrichting van grensoverschrijdende diensten , van werknemers in loondienst die onderdaan van een derde land zijn ( COM ( 1999 ) 3 - C4-0095 / 1999 - 1999 / 0012 ( COD ) ) ( Het Parlement neemt de wetgevingsresolutie aan ) Verslag ( A5-0012 / 2000 ) van mevrouw Berger , namens de Commissie juridische zaken en interne markt , over het voorstel voor een richtlijn van de Raad tot uitbreiding van het vrij verrichten van grensoverschrijdende diensten tot in de Gemeenschap gevestigde onderdanen van een derde land ( COM ( 1999 ) 3 - C5-0050 / 2000 - 1999 / 0013 ( CNS ) ) ( Het Parlement neemt de wetgevingsresolutie aan ) Verslag ( A5-0003 / 2000 ) van de heer Marinho , namens de Commissie juridische zaken en interne markt , over I. het ontwerpbesluit van de Raad tot wijziging van besluit 88 / 591 / EGKS , EEG , Euratom tot instelling van een Gerecht van eerste aanleg van de Europese Gemeenschappen ( 5713 / 1999 - C5-0020 / 1999 - 1999 / 0803 ( CNS ) ) , en II. het ontwerpbesluit van de Raad tot wijziging van besluit 88 / 591 / EGKS , EEG , Euratom tot instelling van een Gerecht van eerste aanleg van de Europese Gemeenschappen ( 9614 / 1999 - C5-0167 / 1999 - 1999 / 0805 ( CNS ) ) ( Het Parlement neemt bij opeenvolgende stemmingen de twee wetgevingsresoluties aan ) Verslag ( A5-0022 / 2000 ) van de heer Brok , namens de Commissie buitenlandse zaken , mensenrechten , gemeenschappelijke veiligheid en defensiebeleid over het voorstel voor een besluit van de Raad tot toekenning van uitzonderlijke financiële bijstand aan Kosovo ( COM ( 1999 ) 598 - C5-0045 / 2000 - 1999 / 0240 ( CNS ) ) Mevrouw de Voorzitter , ik wil er alleen op wijzen dat het tijdens de procedure in de commissie niet mogelijk was amendementen in te dienen , en dus , goed te keuren .
Ik weet niet of dat volgens de regels is , dus ik verzoek u te controleren of de gevolgde procedure voorafgaande aan de behandeling in dit Huis correct is .
Mijnheer Speroni , ik neem nota van wat u hebt gezegd .
( Het Parlement neemt de wetgevingsresolutie aan ) Verslag ( A5-0018 / 2000 ) van de heren Dimitrakopoulos en Leinen , namens de Commissie constitutionele zaken , over de bijeenroeping van de intergouvernementele conferentie ( 14094 / 1999 - C5-0341 / 1999 - 1999 / 0825 ( CNS ) ) ( Het Parlement neemt de resolutie aan ) Gezamenlijke ontwerpresolutie over de regeringsonderhandelingen in Oostenrijk Mevrouw de Voorzitter , ook op dit terrein hebben wij gewoon een aantal vertaalproblemen .
Als uitgangspunt geldt de Engelse versie .
Om u een voorbeeld te geven is zowel in de Nederlandse als in de Duitse versie bij paragraaf 4 en bij paragraaf 5 , en ik citeer in het Engels de vier woorden , weggevallen : " in so far as " .
Dus daarom zou ik u willen vragen om de Engelse versie als uitgangspunt te nemen .
Mijnheer Van Velzen , ik dank u .
Zoals ik daarstraks al tegen mevrouw McNally heb gezegd , maak ik mij grote zorgen over de vertaalproblemen die zich jammer genoeg steeds vaker voordoen .
Wij zullen de kwestie onderzoeken .
Uiteraard gaan wij altijd uit van de originele versie .
Mevrouw de Voorzitter , de Fractie van de Europese Sociaal-democraten dient het volgende mondelinge amendement in .
Ik lees het in het Engels voor , omdat het in het Engels is opgesteld .
" Veroordeelt de beledigingen die de heer Haider de laatste dagen heeft geuit aan het adres van bepaalde lidstaten van de Europese Unie en hun leiders , en die minister van Buitenlandse Zaken Schüssel niet heeft veroordeeld . "
( Meer dan twaalf leden staan op ) ( Het Parlement neemt de resolutie aan ) Stemverklaringen- Verslag-McNally ( A5-0082 / 1999 ) Ik ben ingenomen met dit voortreffelijke verslag over de mededeling over vrouwen en wetenschap .
De Commissie stelt daarin voor het debat te stimuleren om de participatie van de vrouwen in het onderzoek in Europa te bevorderen .
Die doelstelling verdient al onze steun .
Onderzoek en technologie zijn , na landbouw en structuurfondsen , belangrijke uitgavenposten op de begroting van de Europese Unie .
Dankzij de verschillende kaderprogramma ' s kon niet alleen voortreffelijk wetenschappelijk werk worden verricht , maar kon ook een innoverende samenwerking tussen onderzoekers van verschillende lidstaten tot stand worden gebracht .
Hoewel vrouwen goede studieresultaten behalen , zijn ze in de wetenschap ondervertegenwoordigd .
Die ondervertegenwoordiging van de vrouwen mag niet blijven duren .
Daarom ben ik ingenomen met de voorstellen van de Commissie .
In haar document spitst ze zich toe op de initiatieven die op het niveau van de Gemeenschap en meer bepaald in het vijfde kaderprogramma inzake onderzoek en technologische ontwikkeling moeten worden genomen .
Ik vind dat uiteraard goed .
In de komende jaren moeten wij de participatie van de vrouwen tot 40 % verhogen in de Marie Curie-beurzen , in de adviescommissies en in de organen voor de beoordeling van het vijfde kaderprogramma inzake onderzoek en technologische ontwikkeling .
Daarom moeten wij het overleg en de uitwisseling van ervaring tussen de lidstaten verbeteren en een coördinatieorgaan instellen voor de totstandbrenging van een bewakingssysteem voor vrouwen en wetenschap in het kader van het vijfde kaderprogramma inzake onderzoek en technologische ontwikkeling .
Dat orgaan moet onder meer worden belast met de bundeling en verspreiding van de statistische gegevens die bij de uitvoering van het kaderprogramma over de participatie van vrouwen in onderzoeksactiviteiten worden verzameld .
Zoals mevrouw McNally meen ook ik dat moet worden onderzocht waarom er een verschil is tussen het aantal in de wetenschap afgestudeerde vrouwen en het aantal vrouwen dat op dat terrein ook een beroep uitoefent .
Als wij beter weten met welke moeilijkheden vrouwen worden geconfronteerd , zullen wij ook een strategie kunnen ontwikkelen om die moeilijkheden op te ruimen .
Wij moeten de vele netwerken van vrouwelijke wetenschappers mobiliseren en hun hulp vragen om een gemeenschappelijk onderzoeksbeleid uit te stippelen .
Het Europees Parlement zal er nauwlettend op toezien dat de participatie van vrouwen bij de uitvoering van het vijfde kaderprogramma inzake onderzoek en technologische ontwikkeling wordt bevorderd en zal ideeën formuleren om het vijfde kaderprogramma in die richting te sturen .
Op het gebied van wetenschap en onderzoek en op alle andere beleidsterreinen van de Europese Unie moeten wij de genderdimensie integreren om een einde te maken aan de structurele discriminaties waardoor vrouwen niet met gelijke wapens op de arbeidsmark kunnen komen .
In haar mededeling over vrouwen en wetenschap kondigt de Commissie aan dat ze de vrouwen wil oproepen om het onderzoek in Europa te verrijken .
Wij verheugen ons over dat voortreffelijke voornemen .
Veel te weinig vrouwen nemen immers deel aan de onderzoeksactiviteiten in de Europese Unie .
Wij weten dat wij aan die ondervertegenwoordiging van de vrouwen in de wetenschap alleen iets kunnen doen door meisjes ertoe aan te zetten bij de keuze van een studierichting voor andere beroepen te kiezen en door , ten behoeve van de vrouwen die een diploma hebben behaald , positieve maatregelen op het niveau van het beroepsleven te nemen .
Toch maken een aantal leden zich kennelijk zorgen omdat een bepaald punt in het verslag van de Commissie rechten van de vrouwen en gelijke kansen , dat wij hebben goedgekeurd , verwarring kan stichten en omdat sommigen denken dat de Commissie een quotum van 40 % vrouwen in het onderzoek in Europa wil opleggen .
Dat is uiteraard niet zo .
Zulk een quotum zou irrealistisch zijn .
In het verslag staat trouwens niet binnen welke termijn dat quotum zou moeten worden bereikt .
Om de gemoederen te bedaren en mijn collega ' s gerust te stellen , heb ik op de resolutie een amendement ingediend .
Daarin nemen wij kennis van het feit dat de Commissie in haar mededeling belooft inspanningen te zullen doen om de participatie van de vrouwen in de communautaire onderzoeksprogramma ' s te vergroten , wat zeker prijzenswaardig is .
De Commissie schrijft dat ze het uiterst belangrijk acht dat wordt gestreefd naar 40 % vrouwen in de uitvoering en het beheer van de onderzoeksprogramma ' s op alle niveaus .
Dat is geen quotum maar een intentieverklaring van de Commissie .
Het gaat immers om haar eigen programma ' s , niet die van de lidstaten .
Die zouden echter voor een keer het goede voorbeeld van de Commissie moeten volgen en in het kader van hun onderzoeksprogramma ' s dezelfde inspanning moeten doen .
Zegt het voort !
Het is goed dat wij over het verslag van mevrouw McNally over de versterking en bevordering van de participatie van de vrouwen in onderzoek en wetenschap een vrij grote consensus hebben bereikt .
Het is inderdaad wenselijk dat wij de gelijke kansen op die terreinen in de werkelijkheid van elke dag bevorderen .
Ik ben ingenomen met een beleid dat ertoe kan bijdragen de rechtmatige verwachtingen van de vrouwen in te lossen : gelijke toegang tot wetenschappelijke studierichtingen , leidinggevende banen op basis van behaalde studieresultaten en bekwaamheid en begeleidende maatregelen om de vrouwen ertoe in staat te stellen hun beroep met hun gezinsleven te combineren .
Dat realistische en pragmatische beleid moet gericht zijn op de opruiming van de concrete hinderpalen die aan de basis van de ongelijkheid liggen , maar moet uitgaan van de complementariteit die onontbeerlijk is om op dat gebied een voluntaristisch beleid te kunnen voeren .
De eerbiediging van die waarden en het respect voor de verschillen - en dus niet een blind en innerlijk tegenstrijdig geloof in de gelijkheid van mannen en vrouwen - moet het onderwerp van onze bezinning en onze toekomstige acties zijn .
Wij mogen in geen geval toegeven aan de verleiding van een kwantitatief beleid op basis van quota .
Dat is immers strijdig met het burgerschap waaraan de leden van de Fractie Unie voor een Europa van Nationale Staten bijzonder veel belang hechten en waarvan de gevolgen waarschijnlijk haaks zouden staan op wat mevrouw McNally in haar verslag kennelijk nastreeft , namelijk de participatie van de vrouwen in wetenschap en onderzoek op basis van hun vakbekwaamheid .
De vrouwen moeten kunnen bewijzen wat ze waard zijn .
Daarom moeten wij zoveel mogelijk de hinderpalen opruimen die zij als vrouw ondervinden .
Op die manier , en niet in een conflict waarin zij de indruk geven de privileges van de mannen te willen betwisten , kunnen de vrouwen bewijzen dat het belangrijk is dat wij het voor hen gemakkelijker maken een loopbaan op te bouwen en kunnen zij de balans , die nu in hun nadeel doorslaat , in evenwicht brengen .
Het Europees Parlement heeft besloten een tekst aan te nemen waarin uitdrukkelijk wordt aangedrongen op het quotabeleid dat ik in mijn advies krachtig heb gehekeld .
Hoewel ik de algemene strekking van het verslag grotendeels ondersteun , kan ik mij bij de stemming over het verslag van mevrouw McNally alleen maar onthouden .
Tweede lezing-Florenz ( A5-0006 / 2000 ) Mevrouw de Voorzitter , dames en heren , beste collega ' s , we hebben vandaag in tweede lezing gestemd over de amendementen op de richtlijn betreffende afgedankte voertuigen .
Ik heb tegen de richtlijn als geheel gestemd , ook al omdat er voor amendement 34 op artikel 12 en de amendementen op artikel 5 / 4 geen toereikende meerderheid gevonden kon worden .
Ik kom uit een land waar 50 % van het Europese autopark wordt geproduceerd , en de gratis terugname van afgedankte auto ' s is nu juist datgene dat veel kosten met zich meebrengt en onaanvaardbaar is .
Volgens mij wordt ook de arbeidsmarkt door deze kosten - die op de auto-industrie worden afgewenteld - ernstig belast .
Dit kan niet goed zijn voor een Europese Unie waarin we dag in dag uit bezig zijn met werkgelegenheid .
Volgens mij is dit een ernstige tekortkoming die in principe ook niet binnen ons wettelijk stelsel past .
Om die redenen is deze richtlijn volgens mij onaanvaardbaar .
Mevrouw de Voorzitter , ik wilde graag het woord voeren over het verslag-Florenz .
Uit de stemming is volgens mij genoegzaam gebleken dat het gemeenschappelijk standpunt van de Raad weliswaar is afgezwakt , maar dat het de grote fracties - en dan vooral de Duitse leden van de grote fracties - godzijdank niet gelukt is het hart uit de richtlijn te halen , namelijk de verantwoordelijkheid van de constructeurs .
Helaas is het idee van een kringloopbeleid afgezwakt , doordat er nu een verplichte risicoanalyse komt van stoffen waarvan de schadelijkheid eigenlijk al jaren bekend is .
Wij weten dat lood , kwik , cadmium en zeswaardig chroom zeer toxisch zijn en een groot gevaar voor de gezondheid inhouden .
We hebben het gebruik van deze stoffen met talrijke richtlijnen aan banden kunnen leggen zonder dat daar een risicoanalyse voor nodig was .
In dit geval is het Europees Parlement helaas door de knieën gegaan voor de belangen van de industrie .
Niettemin ben ik erg blij dat er geen meerderheid is gevonden voor de amendementen van Florenz , Lange en anderen die geprobeerd hebben de verantwoordelijkheid van de constructeurs uit de richtlijn te lichten en de consument te laten opdraaien voor de kosten van een milieuvriendelijke verwerking van afgedankte voertuigen .
Ik vond die poging ronduit beschamend , en het doet me veel genoegen dat zij niet gelukt is , dat er geen meerderheid te vinden was voor deze poging van de regering en de volksvertegenwoordigers van een grote lidstaat om de stemverhoudingen binnen het Europees Parlement te domineren in het belang van hun nationale industrie .
Mevrouw de Voorzitter , hoewel ik het grootste deel van mijn leven in snelle auto ' s heb doorgebracht , ben ik het met mijn collega Florenz eens , dat in de richtlijn betreffende afgedankte voertuigen duidelijk naar voren moet komen dat oldtimers buiten de richtlijn vallen .
Deze mooie auto ' s zijn geen afval .
Ik heb daarom voor de amendementen gestemd .
De leeftijd van oldtimers moet ook niet worden voorgeschreven , omdat er zeer grote verschillen in nationale wetgeving bestaan .
Zo kunnen voertuigen met historische waarde voor het nageslacht worden bewaard .
We mogen ook de oldtimerhobbyisten niet vergeten waarvan er alleen al in Finland meer dan 50.000 zijn .
Zij verrichten in stilte zeer waardevol cultuurhistorisch werk .
Het proces in het Parlement rond deze kwestie is op zijn zachtst gezegd verwarrend .
Voor de stemming in de plenaire vergadering zijn er nieuwe amendementen ingediend die in de commissie al waren afgekeurd .
In de verdeelde situatie die nu ontstaan is , geven we de voorkeur aan de formuleringen van de Raad .
We hebben een richtlijn op dit gebied nodig en daarom willen we een gecompliceerd onderhandelingsproces vermijden .
De richtlijn betreffende afgedankte voertuigen zal een voorbeeld zijn voor toekomstige wetgeving .
Daarom is het van belang dat er duidelijkheid bestaat omtrent de producentenverantwoordelijkheid .
Dat mag hoe dan ook niet op het spel gezet worden .
Het Parlement behandelt vandaag voor de laatste keer deze tekst over zogenaamde afgedankte voertuigen en hun lot : vernietiging .
De intentie die de Raad in dit verslag uit is lovenswaardig en komt ons milieu ten goede .
Er zijn evenwel twee zaken waarmee in de tekst rekening moet worden gehouden .
Allereerst is er de financiële afwikkeling van deze vernietiging .
We moeten er met zijn allen voor waken dat altijd dezelfde mensen moeten betalen , dat wil zeggen de eigenaren van de voertuigen .
Zij zijn al voldoende aangeslagen voor hun voertuig , dat in financieel opzicht een bodemloze put is .
Onlangs is er gesproken over het beginsel " de vervuiler betaalt " .
Dit beginsel moet rationeel , rustig en zonder ideologische lading worden toegepast , waarbij het doel niet uit het oog verloren mag worden .
Er is nog een ander belangrijk punt dat in de tekst moet worden opgenomen .
Er moet expliciet in worden vermeld dat voertuigen met verzamelaarswaarde buiten het toepassingsbereik van de richtlijn moeten vallen .
Sommigen zeggen dat dit zo vanzelfsprekend is dat het niet hoeft worden opgeschreven .
Persoonlijk zie ik dit liever wel op schrift staan .
We hebben er immers alle belang bij duidelijke teksten aan te nemen .
Deze amendementen moeten worden aangenomen zodat de juweeltjes van de auto-industrie behouden kunnen blijven .
Deze oude voertuigen vertegenwoordigen een cultuur en een passie die door Europa moeten worden erkend en gerespecteerd .
Gebeurt dit niet , dan verwateren daarmee vele aspecten die zo kenmerkend voor ons zijn .
De Europese teksten staan vol met voorbeelden van onduidelijkheden die tot grote geschillen en debatten hebben geleid .
Twee daarvan zijn de richtlijnen 79 / 409 en 92 / 43 .
Duidelijke teksten bieden garantie en rechtsbescherming voor hen die deze teksten dagelijks toepassen of op wie deze teksten dagelijks van toepassing zijn .
Het is niet de bedoeling dat de Europese afgevaardigden aanleiding geven tot geschillen of de rechters met allerlei procedures opzadelen .
Dit is immers niet wat we nastreven .
We moeten duidelijke teksten aannemen die het aantal geschillen juist verkleinen .
Dat het verslag-Florenz zoveel ophef heeft gemaakt , werd bewezen door de sterke lobbymachine die ingezet werd , zowel door de industrie als door de milieubeweging .
Ik betreur dat de constructeurs het Europees Parlement en de Raad bestookt hebben met een hele reeks argumenten die ofwel geen hout sneden ofwel vals waren .
Ik durf dit zeggen omdat ik de moeite nam ook in het veld te gaan en inlichtingen in te winnen bij onder meer sloopbedrijven die reeds succesvol aan recyclage van auto-onderdelen doen .
Zij maakten me duidelijk dat de argumenten inzake bijvoorbeeld onveiligheid onzin zijn .
De autolobby heeft het vandaag niet gehaald en ik ben daar blij om .
De richtlijn blijft overeind .
Ik reken erop dat we in de reconciliatie tot een uitstekend resultaat komen en dat de inzet voor een beter leefmilieu het haalt op onredelijke industriële eisen .
Mijn partij is tegen deze maatregel en de voorgestelde amendementen .
Buiten de belastingen , het feit dat we sterven en vervuiling zijn er weinig zekerheden in het leven , behalve dan Europese milieurichtlijnen die ondanks hun lovenswaardige bedoelingen nooit de beoogde resultaten behalen .
Vervuiling is net als de zonde : iedereen is ertegen , maar dat wil nog lang niet zeggen dat elke maatregel die wordt voorgesteld om haar te bestrijden ook goed is .
Deze richtlijn deugt dan ook van geen kanten , net zomin als een heleboel andere die over het milieu gaan .
Zoals zo vaak wordt er weer eens een probleem bestreden door een enorme bureaucratie op te zetten , wat alleen maar meer werkgelegenheid voor ambtenaren oplevert en zowel de auto-industrie als de consument handenvol geld kost .
Het enige wat er niet mee bereikt wordt , is een oplossing van het probleem .
We schieten met een kanon op een mug , en we schieten daarbij nog mis ook .
Niemand , en zeker niet mijn partij , kan ertegen zijn dat recycling wordt bevorderd , maar de beste manier om dat te bereiken is via de markt , niet door een zoveelste bureaucratisch monster te baren .
Een veel betere manier is dan ook een extra belasting voor constructeurs die de hoeveelheid herbruikbare materialen in hun voertuigen niet verhogen , ondersteuning van particuliere recyclingbedrijven door middel van belastingprikkels , assistentie bij het naleven van milieunormen en aanmoediging van het gebruik van gerecyclede materialen .
Dit zijn natuurlijk allemaal domeinen waarin de Europese Unie geen bevoegdheid heeft en ook niet hoort te hebben .
Maar bij gebrek aan die bevoegdheden moet zij ook niet proberen met een minder effectieve maatregel voor de dag te komen .
In plaats daarvan moet zij haar lidstaten hun eigen systemen laten ontwikkelen en de neiging onderdrukken zich ongevraagd te mengen in andermans zaken als zij toch niets nuttigs te bieden heeft .
Verslag-Berger ( A5-0007 / 2000 ) Het onderhavige voorstel voor een richtlijn heeft tot doel de voorwaarden te creëren voor de terbeschikkingstelling , in het raam van verrichting van grensoverschrijdende diensten , van werknemers in loondienst die onderdaan van een derde land zijn .
Het is immers een feit dat de onderdanen van derde landen die legaal in een lidstaat verblijven geen gebruik kunnen maken van het recht op vrij verkeer binnen de Europese Unie .
Tot dusver is het vrije verkeer van uit derde landen afkomstige werknemers binnen de Europese Unie aan strenge beperkingen onderhevig .
Het is derhalve een goede zaak dat het vrije verkeer van werknemers binnen de Europese Unie wordt vergemakkelijkt , ook voor onderdanen van derde landen .
Nochtans wordt in het voorstel voor een richtlijn enkel de mogelijkheid geopperd de werknemer in een andere lidstaat ter beschikking te stellen op aanvraag van een werkgever die gevestigd is in het land waar de werknemer legaal verblijft .
Op deze manier wordt de mogelijkheid tot vrij verkeer beperkt tot de periode van terbeschikkingstelling en het land waarop de terbeschikkingstelling van toepassing is .
Dit betekent dat het voorstel niet in de eerste plaats tot doel heeft het probleem betreffende het vrije verkeer van deze werknemers te verhelpen , maar eerder gunstige voorwaarden wil creëren voor de dienstverlenende ondernemingen .
Bovendien zijn in het verslag-Berger onder voorwendsel van de vereenvoudiging van de procedure sterk betwistbare wijzigingen aangebracht .
Ik denk bijvoorbeeld aan de totstandbrenging van een gemeenschappelijk informatiesysteem dat toegang tot de in eender welke lidstaat uitgevaardigde kaarten moet verschaffen .
Verslag-Berger ( A5-0007 / 2000 ) en -Berger ( A5-0012 / 2000 ) Ik ben zeer ingenomen met de twee voorstellen voor richtlijnen ter vergemakkelijking van het vrije verkeer van werknemers van derde landen en het vrij verrichten van diensten .
Het belangrijkste is dat met deze voorstellen de EG-dienstverrichtingskaart wordt ingevoerd .
Daardoor kunnen bijna 5 miljoen onderdanen van derde landen die wettig in een lidstaat van de Europese Unie verblijven , in de toekomst diensten verrichten in andere lidstaten , wat nu wordt bemoeilijkt door onder meer het feit dat zij daarvoor een visum en arbeidsvergunning nodig hebben .
Het eerste voorstel voor een richtlijn machtigt de in een lidstaat gevestigde ondernemingen met werknemers uit derde landen ertoe die werknemers tijdelijk in een andere lidstaat ter beschikking te stellen om daar diensten te verrichten .
Volgens de voorgestelde bepalingen moet de werkgever voor elk van die werknemers een dienstverrichtingskaart aanvragen .
Om zulk een kaart te kunnen krijgen , is het logisch dat de werknemer legaal in een lidstaat verblijft en door een socialezekerheidsregeling wordt gedekt .
In het tweede voorstel worden dezelfde rechten toegekend aan zelfstandigen uit derde landen .
Inhoudelijk ben ik het met de voorstellen van de Commissie eens , maar toch kunnen sommige bepalingen verwarring stichten .
Daarom stem ik voor de amendementen van de rapporteur .
Die verduidelijken de bepalingen , zodat wij elk misbruik kunnen voorkomen .
Andere amendementen strekken ertoe de administratieve procedures te vereenvoudigen , bijvoorbeeld door de lidstaten toe te staan een enkele instantie voor de afgifte van de kaarten aan te wijzen .
Die wijziging lijkt mij onontbeerlijk om de administratieve rompslomp te voorkomen die de vlotte toepassing van nieuwe bepalingen maar al te vaak bemoeilijkt .
Ik kan mij dus alleen maar verheugen over de aanneming van de aldus geamendeerde richtlijn .
Wij kunnen immers niet langer dulden dat legaal in de Europese Unie verblijvende mensen zoveel moeilijkheden ondervinden .
Dat is in strijd met het fundamentele principe van non-discriminatie dat in de Verdragen van onze Unie is opgenomen .
Verslag-Marinho ( A5-0003 / 2000 ) Wij staan zeer terughoudend jegens de wijzigingsvoorstellen van de Raad .
Men wil het aantal rechters van het Gerecht van eerste aanleg vergroten omdat ze nu te zwaar belast worden .
Tegelijkertijd wil men echter deze rechters een groter aantal bevoegdheden geven .
Hoe vallen deze twee zaken met elkaar te rijmen ?
De gevolgen van de eerste maatregel worden immers de facto door de tweede maatregel tenietgedaan .
Sommigen zullen beweren dat een perfecte situatie in deze wereld niet te verwezenlijken valt , maar als we kort naar de geschiedenis van dit vraagstuk kijken , wordt duidelijk waarom wij ons terughoudend opstellen .
Op 1 januari 1995 is de Raad teruggekomen op zijn besluit het aantal rechters overeenkomstig artikel 17 van de Toetredingsakte van 24 juni 1994 te vergroten .
In mei 1995 heeft het Gerecht van eerste aanleg tijdens de voorbereidingen op het Verdrag van Amsterdam benadrukt dat er maatregelen getroffen moesten worden .
Het Gerecht van eerste aanleg was immers ongerust over de constante toename van het aantal beroepen .
Zouden de benodigde maatregelen niet getroffen worden , dan zou het Gerecht al snel niet meer in staat zijn aan het beginsel van goed beheer te voldoen .
Bovendien zou het Gerecht de hem toevertrouwde taken , zoals het beschermen van de rechtspraak , niet meer kunnen uitvoeren .
Wat is er in Amsterdam besloten ?
Niets dat het geconstateerde probleem uit de weg kan helpen .
De werklast is daarentegen gegroeid omdat de communautaire rechtsbevoegdheden in het kader van de derde pijler zijn toegenomen .
U moet verder erkennen dat in de teksten die door ons Parlement worden aangenomen altijd een beroep wordt gedaan op de communautaire wetten , met inbegrip van het Handvest van de grondrechten dat op dit moment wordt opgesteld .
Er heeft zich een aantal veranderingen voorgedaan .
Het aantal rechters van het Gerecht van eerste aanleg is toegenomen van 15 tot 21 .
Verder mag het Gerecht met betrekking tot een aantal zaken voortaan in volle samenstelling of onder één rechter zitting houden .
Dit zijn geen echte , maar op zijn hoogst schijnbare oplossingen waarvan we ons pas in een laat stadium bewust worden .
Deze voorstellen zijn dus ontoereikend .
Ze vormen slechts een tijdelijke oplossing en zullen op termijn tot de benoeming van enkele honderden rechters leiden .
Een dergelijke situatie is voor ons onacceptabel .
Zo ' n Europa van rechters zou immers het goede functioneren van de democratie in onze lidstaten in de weg staan .
Het wordt dus tijd dat we ons gaan afvragen hoe we orde op zaken kunnen stellen in het communautaire rechtsstelsel en een kwalitatief goede rechtspraak kunnen verwezenlijken .
Dit hangt nauw samen met het actuele vraagstuk van de hiërarchie van normen en de verbeterde toepassing van het subsidiariteitbeginsel .
Vormt de aankomende intergouvernementele conferentie niet de beste gelegenheid om orde op zaken te stellen en deze kwalitatief goede rechtspraak te realiseren ?
Verslag-Dimitrakopoulos en -Leinen ( A5-0018 / 2000 ) De belangrijkste taak voor de op handen zijnde intergouvernementele conferentie is het hervormen van de EU voor de toetreding van de nieuwe lidstaten .
Daarom juichen we het natuurlijk toe dat het Europees Parlement formeel het groene licht geeft voor de start van de intergouvernementele conferentie .
We zijn echter van mening dat de intergouvernementele conferentie beperkt dient te worden tot kwesties die noodzakelijk zijn voor de uitvoering van de uitbreiding .
Dit hebben we in november 1999 ook verklaard en daarom verwijzen we hierbij naar onze stemverklaring van 18 november 1999 .
In zijn zopas aangenomen advies over de start van de aanstaande intergouvernementele conferentie dringt het Europees Parlement erop aan dat een constitutioneel proces op gang wordt gebracht .
Dat men de naties aan een hogere rechtstekst wil onderwerpen is ook gebleken op de eerste bijeenkomsten van de werkgroep die belast is met de opstelling van het zogenaamde Handvest van de grondrechten , dat in werkelijkheid een vermomde grondwet is .
Dat men daarnaar streeft , blijkt voorts ook uit het onvoorstelbaar dwaze voornemen van het Europees Parlement om vandaag een resolutie aan te nemen om de uitslag van vrije verkiezingen in Oostenrijk ongedaan te maken .
Diezelfde wil om de naties tot ondergeschikte bestuurlijke regio ' s te degraderen komt ook tot uiting op elke bladzijde van het advies van de Commissie voor de intergouvernementele conferentie .
Kerngedachte is de veralgemening van de stemming met gekwalificeerde meerderheid , waarbij die gekwalificeerde meerderheid ook inhoudelijk wordt gewijzigd en wordt omgevormd in een tweevoudige gewone meerderheid van de staten en de volkeren om de Commissie meer en de kleinere staten minder armslag te geven .
De Fransen zullen wellicht met belangstelling terloops vernemen dat de Commissie aandringt op de wijziging van artikel 67 van het Verdrag van Amsterdam en daarin de meerderheidsstemming en de medebeslissing met het Europees Parlement wil doen opnemen .
Iedereen herinnert zich dat in artikel 67 over de overheveling van het immigratiebeleid naar de Gemeenschap werd bepaald dat de desbetreffende besluiten gedurende vijf jaar eenparig door de Raad zouden worden genomen en dat die dan zou oordelen of de regeling moest worden gewijzigd .
Zowel in de Franse Nationale Assemblée als in de Senaat waren vele parlementsleden er op het moment van de goedkeuring gerust op omdat zij te horen kregen dat de Raad in elk geval de keuze behield en aan de unanimiteitsregel kon vasthouden .
De heer Barnier , die destijds als minister van Europese Zaken het Verdrag van Amsterdam mede heeft voorbereid , en die nu lid van de Commissie is , stelt vandag voor dat de komende intergouvernementele conferentie beslist dat de Raad op dat terrein voortaan meerderheidsbesluiten neemt .
In dat raderwerk wordt iedereen verstrikt die met de instellingen in Brussel het spel van de Europese integratie meespeelt .
De Fransen moeten goed weten dat dit allemaal moet dienen om hun land als verantwoordelijk beslissingscentrum te doen verdwijnen en dat bovendien alle middelen zullen worden aangewend om hen daarmee te doen instemmen .
Als zij daaraan toegeven , zijn zij verloren .
Op dit ogenblik worden hun verdedigingsmiddelen hun immers een voor een ontnomen .
De Deense sociaal-democraten stemmen tegen het verslag over de bijeenroeping van een intergouvernementele conferentie .
Voor ons is het belangrijk dat deze intergouvernementele conferentie voor het eind van 2000 afgerond wordt , zodat formele problemen zoals de stemmenweging in de Raad , de samenstelling van de Commissie en het Europees Parlement geen hinderpaal vormen voor de uitbreiding van de EU .
Wij waren zeer tevreden met de beslissingen die hieromtrent in december in Helsinki zijn genomen .
Een al te ambitieuze verruiming van de agenda op dit ogenblik dreigt het uitbreidingsproces te vertragen .
Dat willen wij niet en daarom hebben wij tegen het verslag gestemd .
Wij zijn het echter volkomen met onze collega ' s eens over de noodzaak van openheid met betrekking tot de intergouvernementele conferentie , opdat de burgers weten hoe de werkzaamheden verlopen .
We zijn verheugd over het feit dat er tijdens de top van Helsinki een beperkte agenda is opgesteld voor de intergouvernementele conferentie .
Eventuele toekomstige lidstaten dienen aanwezig te zijn bij en invloed te hebben op de vormgeving van de toekomstige EU .
De verkiezingen voor het Europees Parlement in 1999 lieten overduidelijk zien dat de burgers zich verzetten tegen een steeds meer vanuit Brussel bestuurde , federale EU .
Nu de intergouvernementele conferentie weldra van start gaat , krijgt de ontwikkeling van de Europese Unie opnieuw alle aandacht .
Eens te meer zullen de staatshoofden en regeringsleiders het debat monopoliseren .
Vijftien mensen zullen dus met gesloten deuren over het lot van meer dan 350 miljoen anderen beslissen .
Het is dan ook begrijpelijk dat de volkeren geen enkele belangstelling hebben voor een Europa dat achter hun rug en ver van hun bed tot stand komt .
Daarvoor hoeven wij maar naar de agenda van de intergouvernementele conferentie te kijken : instellingen , uitbreiding en een eigen defensie .
In werkelijkheid gaat het om de versterking van de uitvoerende macht , de annexering van de Oost-Europese landen en een nieuwe militarisering van Europa door de verhoging van de militaire budgetten .
Het sociale Europa , dat de Europese Unie als argument gebruikte , is van de agenda verdwenen .
Dat alles verklaart de opkomst , op Europees niveau , van verzetsbewegingen die een sociaal handvest willen dat de grootste eisen van de werknemers van bovenaf harmoniseert .
Daarom stem ik tegen het verslag .
Ik heb voor de resolutie en het daarin verwoorde positieve advies betreffende de bijeenkomst van de IGC gestemd , omdat zij de filosofie van het Portugese voorzitterschap bekrachtigt .
Het voorzitterschap pleit ervoor de agenda van de IGC uit te breiden tot onderwerpen die niet uitsluitend betrekking hebben op het herstel van het machtsevenwicht tussen de grote en kleine lidstaten zoals oorspronkelijk op de Raad van Helsinki is overeengekomen .
Dit voorstel geniet de steun van een ruime meerderheid van het Parlement .
Helaas is in de onderdelen van de resoluties die betrekking hebben op de punten die aan hervorming toe zijn tot dusver met geen woord gerept over de noodzaak artikel 7 te herzien .
Het betreft met name de schorsing van staten die systematisch de in artikel 6 genoemde basisprincipes van de Unie met voeten treden .
Zoals blijkt uit de huidige crisis naar aanleiding van de situatie in Oostenrijk , heeft de Unie het recht zich te verdedigen .
De in het Verdrag verankerde juridische instrumenten zijn echter bijzonder broos ; zij zijn vanuit politiek en juridisch oogpunt moeilijk toepasbaar ; zij rangschikken de bevoegdheden van de instellingen niet en garanderen geen gerechtelijke procedure voor een uitermate belangrijk proces , namelijk de veroordeling door schorsing van een lidstaat .
Ik ben dan ook van mening dat dit thema dringend op de agenda van de IGC moet worden geplaatst en op zich een uitgebreide herziening rechtvaardigt .
Ons inziens werpt de bijeenkomst van een intergouvernementele conferentie in het kader van de hervorming van de Verdragen fundamentele problemen op die de hier gevoerde polemiek ruimschoots overstijgen .
In wezen gaat het niet om de omvang van de agenda , de gelegenheid om al dan niet nieuwe thema ' s te formuleren die aan de bestaande onderwerpen moeten worden toegevoegd of de participatiegraad van het EP .
In onze ogen houden de relevante kwesties eerder verband met de opportuniteit en de doelstellingen van de IGC en natuurlijk ook met de punten die zeker tijdens de conferentie zullen worden besproken .
Wij vragen ons af of het wel het juiste moment is aangezien de beoogde doelstellingen ons helemaal geen vertrouwen inboezemen .
Zij schijnen immers niet te beantwoorden aan de zo vaak geciteerde noodzaak om de Unie voor te bereiden op de geplande uitbreiding .
Dit komt vooral tot uiting in de inhoud die men wil geven aan de problemen die in Amsterdam onopgelost zijn bleven .
Het lijkt er immers op dat het onaanvaardbare voorstel om in de toekomst een soort van bestuursorganen op te richten terrein wint .
Ook de doelstellingen betreffende de tweede en derde pijler laten sterk te wensen over .
Wij kunnen onmogelijk instemmen met een toenemende militarisering van de Europese Unie .
Hiermee heb ik enkele fundamentele redenen genoemd die ons beletten de inhoud van de onderhavige ontwerpresolutie te steunen .
De Britse Labourdelegatie binnen de Fractie van de Europese Sociaal-democraten heeft zich bij de eindstemming over het verslag-Leinen-Dimitrakopoulos van stemming onthouden .
Deze tekst is te ambitieus , en de Britse afgevaardigden van de Labour Party vinden dat de intergouvernementele conferentie zich in hoofdzaak moet beperken tot de zogenaamde " restjes " van Amsterdam , de leftovers , zodat wij ons kunnen voorbereiden op de uitbreiding zonder ons te veel in andere zaken te verliezen .
Er zijn op dit moment veel hervormingen aan de gang , en die moeten voorrang krijgen zodat we de Europese instellingen kunnen consolideren en versterken .
Een uitgebreide agenda en een drastische herziening van de Verdragen zou een kans op destabilisering met zich meebrengen .
Het hart van de tekst zoals die is geamendeerd , wordt gevormd door de eis een Handvest van de grondrechten in de Verdragen op te nemen .
Dit zou ons opzadelen met een hoop ingewikkeld wetgevend werk , zo vinden wij , en we hadden dan ook liever dat er een politiek en declaratoir handvest kwam waarin de burger wordt gewezen op zijn bestaande rechten .
Onze prioriteiten - de leftovers - moeten zijn : het aantal commissarissen en hun bevoegdheden ; de stemmenweging binnen de Raad ; uitbreiding van de gekwalificeerde meerderheid in domeinen waar dit de belangen van het Verenigd Koninkrijk en Europa dient ( maar niet wijziging van de Verdragen , defensie , grenscontrole of belastingheffing ) , en een parallelle uitbreiding van de medebeslissingsprocedure .
Buiten deze punten zijn wij van mening dat de roep om meer flexibiliteit of om een meer uitgebreide samenwerking momenteel niet opportuun is .
De bepalingen van Amsterdam moeten nog grotendeels aan de praktijk getoetst worden , en als we meer ontsnappingsmogelijkheden gaan inbouwen , kunnen we de Europese Unie verzwakken net nu we ons over de uitbreiding aan het buigen zijn en van de kandidaat-lidstaten vragen zich aan te sluiten bij de interne markt en andere Europese wetgeving .
Om de ontwikkeling te kunnen beïnvloeden , moet het Europees Parlement een constructievere houding innemen ten opzichte van de agenda van de intergouvernementele conferentie dan blijkt uit deze resolutie , die veel te veel aandacht besteedt aan teleurstelling over en negativisme ten opzichte van dit besluit dat de Europese Raad in december 1999 in Helsinki heeft genomen .
Het Europees Parlement en zijn constitutionele commissie hadden zich daarentegen moeten specificeren en zich moeten concentreren op een paar punten buiten het besluit van de Raad van Helsinki en daarmee moeten aangeven wat ze het belangrijkst vonden om te behandelen , zoals de kwestie over het introduceren van een aanklager voor criminele activiteiten die gericht zijn tegen de instellingen van de Europese Unie en hun economische belangen .
Wij Zweedse christen-democraten verzetten ons ook tegen de dreigementen die geuit zijn om de uitbreiding van de EU met de Oost-Europese landen te vertragen als de agenda van de intergouvernementele conferentie niet aanzienlijk wordt uitgebreid naast de resterende agendapunten van de vorige intergouvernementele conferentie in Amsterdam in 1997 .
De belangrijkste taak voor de op handen zijnde intergouvernementele conferentie is het hervormen van de EU voor de toetreding van de nieuwe lidstaten .
Daarom juich ik het natuurlijk toe dat het Europees Parlement formeel het groene licht geeft voor de start van de intergouvernementele conferentie .
Ik ben echter van mening dat de intergouvernementele conferentie beperkt dient te worden tot kwesties die noodzakelijk zijn voor de uitvoering van de uitbreiding .
Verder verwijs ik naar mijn stemverklaring van 18 november 1999 , die mijn houding ten opzichte van supranationaliteit en een gemeenschappelijke defensie duidelijk maakt .
Gezamenlijke resolutie over Oostenrijk Mevrouw de Voorzitter , de Fractie Unie voor een Europa van Nationale Staten heeft zich niet aangesloten bij de gezamenlijke resolutie van de Fractie van de Europese Volkspartij en de Fractie van de Europese Sociaal-democraten over de politieke situatie in Oostenrijk na de vorming van een coalitieregering tussen de conservatieven en de Vrijheidspartij van Jörg Haider .
In die resolutie wordt immers het initiatief van veertien lidstaten toegejuicht om door een soort diplomatieke boycot pressie op Oostenrijk uit te oefenen .
Wat ons het meest schokt , is dat voor die gezamenlijke actie wordt verwezen naar de grondslagen van het Verdrag , alsof daarin ergens stond dat de vrije en democratische wilsuiting van een volk teniet kan worden gedaan door de regeringsleiders van de buurlanden , die in dit geval niet eens hun respectieve volkeren hebben durven raadplegen .
Wij betreuren de verbale uitglijders van Jörg Haider , maar Oostenrijk heeft een democratische keuze gemaakt en wij moeten die respecteren .
Voor ons is het duidelijk dat de linkerzijde in het Europees Parlement samen met de Oostenrijkse linkerzijde , die de verkiezingen heeft verloren , een louter partijpolitieke operatie op touw heeft gezet waarin ze aan een duistere , maar gelukkig voorbije periode herinnert .
Dat men Haider met Hitler gelijkstelt , is totaal ongeloofwaardig , maar toch heeft men daarmee gedeeltelijk zijn doel bereikt en een aantal leden van de Fractie van de Europese Volkspartij van de wijs gebracht .
Er is echter nog meer dan die partijpolitieke operatie .
De meerderheid in het Europees Parlement vreest ook dat aan de samenwerking tussen rechts en links , die het politieke leven in Oostenrijk totaal heeft bedorven , weldra ook in Europa , waar die coalitie al even nefaste gevolgen heeft , een einde zal komen .
Om dat te voorkomen is de meerderheid tot alles bereid .
Ze wil zelfs de uitslag van vrije verkiezingen tenietdoen , een opiniepolitie oprichten en een nieuwe vorm van totalitarisme tot stand brengen .
Mevrouw de Voorzitter , namens de afgevaardigden van het Front National , het Vlaams Blok en de Italiaanse sociale beweging stel ik de volgende vraag .
Wie trekt aan de touwtjes in deze verbijsterende inmenging in de binnenlandse zaken van Oostenrijk waartoe de Europese Unie zich in strijd met het internationaal recht , de Verdragen en het fatsoen heeft verlaagd ?
Is dit spontane hysterie ?
Is deze hysterie het resultaat van gewone domheid of - wat waarschijnlijker is - van een bewuste en wereldwijde strategie ?
Wie legt zijn wil op aan de Europese volkeren en zegt dat ze hun lot niet in eigen handen mogen nemen ?
Zijn dat occulte netwerken ?
Is dat de regering in Washington of die in Israël ?
Of zijn dat hun socialistische handlangers die het lef hebben ons hier in het Parlement hun waarden op te dringen ?
Wat zijn die waarden van de socialisten , die in de vorige eeuw electorale successen hebben geboekt door de armen meer sociale rechtvaardigheid voor te spiegelen en die vandaag alleen nog maar de partij van beschermde ambtenaren , vakbondsafgevaardigden en staatskapitalisme zijn ?
Wat zijn de waarden van de Belgische socialisten , die in pedofilie- en corruptie-affaires verwikkeld zijn , zonder nog van Agusta te spreken ?
Wat zijn de waarden van de Franse socialisten , die alle gemeenten in de affaires Urba , Sages en Graco hebben meegesleept ?
De partij van François Mitterand , die door maarschalk Pétain met de strijdbijl werd onderscheiden , de partij waarvan de hoogste ambtsdragers onlangs nog op zakkenvullerij werden betrapt , leidt een luxueus leven met het overheidsgeld dat voor het ziekenfonds van studenten bestemd is .
Ik zal het maar niet hebben over de corruptie van de Italiaanse socialistische partij .
Je schiet immers niet op een ambulance en zeker niet op een lijkwagen .
Ik zal het wel hebben over de Spaanse socialistische partij , die onlangs een bondgenootschap heeft gesloten met de beulen van Albacete en die huurmoordenaars heeft ingeschakeld om met de Baskische nationalisten af te rekenen .
Ik zal het wel hebben over de Duitse socialisten , die ons lessen willen leren over de Tweede Wereldoorlog , maar die zelf nationaal-socialistisch zijn zoals hun collega ' s nationaal-socialistisch waren , altijd in het gelid , de partij van de Waffen-SS ...
( Spreker wordt door de Voorzitter onderbroken ) Mevrouw de Voorzitter , ik had een belangrijk probleem met deze resolutie .
Uiteindelijk heb ik mij om een aantal redenen van stemming onthouden .
Ik stond achter het amendement van de Fractie voor een Europa van Democratie en Diversiteit , waarin de inmenging van de Europese Unie in de regeringsformatie van lidstaten werd veroordeeld , maar ik moest mij onthouden omdat het pal op de veroordeling van vreemdelingenhaat , racisme enzovoort volgde , en ik bang was dat mijn stem verkeerd zou kunnen worden opgevat .
Niettemin vraag ik mij af in hoeverre dit amendement verstandig is .
Om te beginnen proberen we onverdraagzaamheid met onverdraagzaamheid te bestrijden , en de vraag is wat daar op de lange termijn de gevolgen van kunnen zijn .
Ik vraag mij ook af in hoeverre de reactie van de Europese Unie op de kabinetsformatie in Oostenrijk verstandig is met het oog op de publieke opinie in dat land .
Momenteel lijkt het erop dat de partij van Haider door de protesten van andere regeringen juist meer in plaats van minder steun krijgt .
Zelfs de Verenigde Staten hebben bekendgemaakt dat ze overwegen de diplomatieke betrekkingen te verbreken .
Wij vragen ons af of dit het vuur van de vreemdelingenhaat niet juist aanwakkert bij dit soort partijen en de mensen die hen steunen .
Ik vind echt dat we hier erg voorzichtig mee moeten zijn .
Als je zoals ik vreemdelingenhaat en racisme wilt bestrijden , dan moeten we naar de wortels van het probleem kijken .
We moeten kijken naar de mensen die voor dit soort partijen stemmen , en ons afvragen waarom zij dat doen .
De meesten van ons willen niet dat er zo gestemd wordt , maar we moeten uitkijken hoe we deze zaak aanpakken , anders kunnen we wel eens van de regen in de drup komen .
Mevrouw de Voorzitter , waarde collega ' s , ik veroordeel onverschillig welke verklaring , uiting of gevoel van xenofobie en racisme .
Ik verdedig door dik en dun het patrimonium van de mensenrechten en de rechtsstaat , dat het patrimonium van Europa is .
Maar uitgerekend daarom kan ik mij niet vinden in de onverstandige acties die het voorzitterschap - en helaas heb ik het hier over het Portugese voorzitterschap - in naam van de veertien lidstaten op touw heeft gezet .
Hier heeft de Raad werkelijk een misstap begaan .
Dat is zeker niet de juiste manier om het extremisme te bestrijden .
Integendeel , het zou wel eens kunnen dat wij de extremisten hiermee een onschatbare dienst bewijzen .
De verwarde maatregelen en overhaaste beslissingen waarmee Oostenrijk wordt overstelpt , leiden tot een volstrekt absurde situatie , maken de rechtgeaarde burgers van streek en houden risico ' s in die niet vooraf zijn ingeschat .
De huidige contradictie is onherstelbaar .
Ter wille van de eerbiediging van de mensenrechten en de rechtsstaat worden standpunten ingenomen die regelrecht indruisen tegen de grondrechten van de Oostenrijkers en die de basisregels van de rechtsstaat , meer bepaald de in de Verdragen verankerde regelgeving , met voeten treden .
Wat willen wij eigenlijk aan de vooravond van deze nieuwe intergouvernementele conferentie ?
Een Europa van 27 , een Europa van 14 , of nog minder ?
Wij hebben ons bestaan aan Europa te danken , een Europa dat alle stappen die ons tot hier hebben gebracht respecteert , een Europa dat de Verdragen en de rechtsspraak eerbiedigt , een Europa dat niet buiten Oostenrijk kan .
Dat moet gezegd worden !
Mevrouw de Voorzitter , ik ben opgetogen en trots dat dit Parlement de deelname van de Vrijheidspartij van de heer Haider aan de Oostenrijkse formatiegesprekken met een overweldigende meerderheid heeft veroordeeld .
Met zijn uitspraken en zijn daden heeft de heer Haider de laatste jaren voldoende aanleiding gegeven om te worden uitgesloten van het normale democratische discours .
Hij heeft zijn bewondering voor Adolf Hitler uitgesproken , de Waffen-SS opgehemeld en geweigerd een terroristische bomaanslag te veroordelen die vier Roma het leven heeft gekost .
Bovendien is hij al enige tijd lid van de deelregering van Karinthië .
Hij heeft zich ingezet om een einde te maken aan de hulp voor migranten en de faciliteiten die de Sloveenstalige minderheid van Oostenrijk genoot .
Volgens sommigen horen wij ons niet in de Oostenrijkse politiek te mengen .
Die mensen hebben ongelijk .
De Verdragen van de Europese Unie leggen ons de plicht op de grondrechten te beschermen .
Volgens sommigen moeten wij ons neerleggen bij de uitkomst van democratische verkiezingen .
Maar democratische verkiezingen maken geen democraten van hen die de democratie in gevaar brengen .
De Holocaust , de dood van zes miljoen joden , is het tragische monument dat de geschiedenis heeft opgericht voor hen die hetzelfde argument hanteerden ten aanzien van de nazi ' s in de jaren dertig .
Toch mogen we de heer Haider zijn ambities niet aanrekenen .
Een vos verliest nu eenmaal wel zijn haren , maar niet zijn streken .
De echte boosdoeners zijn de Oostenrijkse christen-democraten , die Europa nu als Judassen aan een gevaar blootstellen waar we in 1945 in Berlijn korte metten mee dachten te hebben gemaakt .
Mevrouw de Voorzitter , we hebben zojuist een resolutie aangenomen waarin we het racisme en de xenofobie van de Oostenrijkse Vrijheidspartij van Jörg Haider veroordelen .
Tevens betuigen we onze instemming met regeringen die de politieke betrekkingen verbreken met elke overheid waar hij deel van uitmaakt , en steunen we de antiracistische groeperingen binnen de democratische meerderheid van het Oostenrijkse volk .
Als deze coalitie vandaag een feit wordt , verleent zij een onaanvaardbare legitimiteit aan extreem rechts .
Dit gaat regelrecht in tegen de principes van vrede en verzoening die ons in de Unie bijeenbrengen .
Dit zijn uitgerekend de waarden die wij van anderen eisen die tot de Unie willen toetreden .
Het Europees Parlement eist van de Commissie dat zij nauwlettend in de gaten houdt of er geen racistische maatregelen in Oostenrijk worden uitgevaardigd , en verlangt dat zij Oostenrijk dreigt met opschorting van zijn Europese lidmaatschap als het tot zulke maatregelen mocht komen .
Een resolutie als deze steun ik met volle overtuiging .
Wij hadden voorgesteld alle politieke uitnodigingen aan alle bij het Europees Parlement vertegenwoordigde Oostenrijkse overheden in te trekken .
Hoewel dit voorstel het vandaag niet heeft gehaald , kunt u erop rekenen dat we het niet laten vallen .
We zullen ons ervoor blijven inzetten dat het Europees Parlement binnen zijn bevoegdheden al het mogelijke doet om de terugkeer van neonazi ' s in de regeringen van Europa te verhinderen .
Een korte opmerking , mevrouw de Voorzitter .
Ik eerbiedig de wil van het Parlement zoals die naar voren is gekomen , maar het moet me van het hart dat de zelfbeschikking van een volk niet ter discussie kan worden gesteld , zelfs niet door het Europees Parlement .
Deze resolutie is onrechtvaardig ten opzichte van onze Oostenrijkse collega ' s , zowel in het nationale als in het Europees Parlement , en riekt naar jaloezie en politieke en economische belangen .
Dit is niet de manier om de burgers voor Europa te interesseren .
Het is een ongerechtvaardigd cadeau aan extreem-rechts in Oostenrijk .
Ik heb veel waardering voor het standpunt van de Italiaanse radicalen ; ik zeg dit zonder het historische en ideologische verschil tussen Italiaanse en Oostenrijkse liberalen uit het oog te verliezen .
Sinds jaar en dag vecht ik met woorden en daden actief tegen het fascisme en de vreemdelingenhaat en voor gelijke rechten voor iedereen .
Wat de laatste tijd gebeurt , eerst met de dreiging van de Raad , dan met de dreiging van de heer Prodi ten opzichte van de Oostenrijkse commissaris en ten slotte met deze resolutie , is echter iets dat ik niet kan steunen .
Ik kan niet voor deze resolutie stemmen , ook al ben ik het met de meeste stellingen eens .
Ten eerste serveert de Europese Unie een ongelooflijk onheilspellende cocktail van macht , arrogantie en onmacht .
Haar beslissingen zijn niet alleen in strijd met het Verdrag en geven de organen van de Unie meer macht dan voorzien , het ergste is dat ze contraproductief zullen werken .
Dit zal de heer Haider en de FPÖ sterker maken in plaats van zwakker .
Wij bereiken dus het tegengestelde .
Dit is niet de juiste manier om racisme en extreem-rechts te bestrijden . )
De Deense liberale leden van het Europees Parlement vinden het belangrijk te onderstrepen dat de goedkeuring van de resolutie van vandaag NIET betekent dat het Parlement de diplomatieke sancties van de veertien premiers tegen Oostenrijk steunt .
Toch staan de Deense liberalen achter het standpunt van de liberale fractie die in de resolutie elke vorm van vreemdelingenhaat in Oostenrijk en elders afwijst .
Wij vinden het belangrijk dat de nieuwe bepalingen van het Verdrag van Amsterdam indien nodig gebruikt worden , zodat een land dat met zijn daden de fundamentele burgerrechten door discriminatie en dergelijke schendt , zijn stemrecht in de Raad verliest ( artikel 7 ) .
De regeringsformatie in Oostenrijk met deelneming van de Vrijheidspartij is een gevaarlijke ontwikkeling in het politiek gebeuren in de Europese Unie .
Zie hier opnieuw het slangenei in Europa !
Nooit is dit sedert de Tweede Wereldoorlog zo groot geweest !
Daarom moeten het Europees Parlement en de regeringen van de Europese Unie een regering met aanhangers van het nazisme en herauten van de vreemdelingenhaat politiek isoleren .
De Europese Unie heeft grote verantwoordelijkheden , evenals de twee grote partijen , de sociaal-democraten en de christen-democraten .
Met hun dogmatische vasthoudendheid aan de harde begrotingsvereisten van de EMU , met de afbraak van de sociale voorzieningen en de verheerlijking van de ongebreidelde mededinging hebben zij hele bevolkingsgroepen gemarginaliseerd .
Daardoor krijgen extreem-rechtse demagogen als Heider de kans om aanhangers voor hun neonazistische idealen te rekruteren .
Het Reglement van het Europees Parlement staat ons niet toe een eigen resolutie in te dienen om niet alleen de partij van Haider te veroordelen , maar ook alle andere partijen in Europa die tegen de migranten racistische en xenofobe laster verspreiden .
Daarom hebben wij voor de gezamenlijke resolutie gestemd .
Wij zijn het niet eens met een aantal overwegingen en formuleringen daarin , maar hebben onze solidariteit willen tonen met de mensen die zich in Oostenrijk zelf tegen Oostenrijks ' extreem-rechts en zijn demagogie verzetten .
Dat wij de gezamenlijke resolutie hebben goedgekeurd , betekent echter niet dat wij het ook eens zijn met de partijen die ze hebben ondertekend , met hun huidig beleid of hun toekomstige houding als de dreiging van extreem-rechts nog groter wordt .
Sommige van die partijen noemen zichzelf republikeins of democratisch , maar nemen uit gemakzucht of electorale berekening de demagogie van extreem-rechts over , al was het maar door de migranten openlijk of in het geniep de schuld te geven van de werkloosheid en door hen het leven zuur te maken .
Meer in het algemeen hebben de partijen die de resolutie hebben ondertekend en die in verschillende landen van de Europese Unie de regering leiden of hebben geleid , er mede schuld aan dat extreem-rechts nu invloed kan uitoefenen .
Ze voeren immers een beleid dat de belangen van de grote werkgevers dient , willen geen maatregelen nemen om de werkloosheid en de daaruit voortvloeiende ellende aan te pakken en werken aldus de xenofobe demagogie van extreem-rechts in de hand .
Europa heeft deze week wellicht zijn eerste politieke kreet geslaakt .
Door de deelneming van de xenofobe en anti-Europese partij van Jörg Haider aan de Oostenrijkse regering snel en krachtig te veroordelen - sedert de Tweede Wereldoorlog is zoiets niet meer gebeurd - heeft de Europese Unie haar politieke geboorteakte ondertekend en bewezen dat ze niet uitsluitend een economische en financiële Gemeenschap , een grote markt en een Europa van kooplieden is .
Het gaat hier om haar toekomst , haar essentie en ziel .
Het Europees Parlement heeft als eerste van zich laten horen .
De oproep van de Europese sociaal-democraten , op initiatief van de heer Duhamel , heeft ons wakker geschud en het ons mogelijk gemaakt onmiddellijk een krachtig antwoord op deze onduldbare situatie te formuleren .
De veertien Europese landen hebben blijk gegeven van vastberadenheid door het risico op een politieke ontsporing in Oostenrijk bij monde van de heer Guterrez onmiddellijk en eenparig te veroordelen .
Die dappere houding opent een nieuw hoofdstuk van de Europese integratie .
Het is de terugkeer naar de bron van onze Gemeenschap , die gebaseerd is op de afkeer voor een door haat en uitsluiting gekenmerkt verleden en op de humanistische waarden van openheid en verdraagzaamheid .
Europa is erin geslaagd zijn stem te laten horen en het onaanvaardbare te veroordelen .
Europa beschikt echter niet over de rechtsinstrumenten om zijn politieke wil op te leggen .
De strafmaatregelen van artikel 7 van de Verdragen zijn vrijwel onuitvoerbaar .
Zal Europa ook aan de dreiging van een systematische blokkering van het gehele institutionele bestel kunnen weerstaan ?
Het gaat om onze geloofwaardigheid nu wij weldra de jonge , nog kwetsbare democratieën van het vroegere Oostblok in de Gemeenschap willen opnemen .
Europa moet de daad bij het woord voegen en aan iedereen laten zien dat het opnieuw grote ambities koestert .
Op het ogenblik van de stemming over een gezamenlijke resolutie over de deelneming van neonazi ' s aan een regering in de Europese Unie betreur ik het dat deze compromistekst van bijzonder weinig vastberadenheid getuigt .
Ik keur de tekst goed omdat ik mij niet kan voorstellen dat het Europees Parlement , na het voortreffelijke politieke debat van gisten , in deze kwestie geen standpunt zou innemen .
Persoonlijk zet ik de strijd tegen extreem-rechts echter voort .
Ik verzoek iedereen een petitie te ondertekenen om maatregelen te eisen die zelfs tot de uitsluiting van Oostenrijk kunnen leiden , en ik nodig iedereen zaterdag om 15.00 uur in Lille uit voor een grote demonstratie .
Fascisme en neonazisme zijn kankergezwellen .
Het monster steekt de kop weer op .
Wij mogen niet toestaan dat het steeds meer succes boekt .
Wij moeten het krachtig bestrijden .
Europa is ontstaan uit het streven naar vrede , vrijheid en verdraagzaamheid .
Europa kan geen xenofobe , racistische en antisemitische ministers dulden .
Niemand kan van mij verwachten dat ik daartegen niet protesteer of reageer. schriftelijk .
( EN ) In het debat dat wij gisteren in het Europees Parlement hebben gevoerd , hebben sommige leden bezorgd opgemerkt dat wij ons inmengen in de interne aangelegenheden van een lidstaat .
Deze bezorgdheid is misplaatst .
Het Europees Parlement heeft nooit geaarzeld te reageren op ontwikkelingen in de lidstaten waar het niet mee instemde .
We hebben het Baskische en het Ierse terrorisme veroordeeld .
Wij hebben ons verzet tegen uitingen van racisme en de schending van de rechten van minderheden .
De huidige politieke ontwikkelingen in Oostenrijk druisen in tegen de uitgangspunten van dit Parlement , en als democratisch verkozen spreekbuis van de Europese Unie hebben wij dan ook de plicht te reageren .
Met ons commentaar en onze standpunten kunnen wij geen enkele Oostenrijkse partij verhinderen zitting te nemen in de regering .
Wat wij wel doen , is hen op voorhand waarschuwen dat er consequenties verbonden zijn aan hun keuze , mochten ze hiermee doorgaan , en dit is onze plicht en ons goed recht .
Anderen vinden dat wij moeten wachten met oordelen tot we de details van het regeerakkoord in handen hebben .
Maar op die manier terugkrabbelen is politiek buitengewoon gevaarlijk .
Als de Oostenrijkse christen-democraten een regeerakkoord sluiten met Jörg Haider en zijn partij , maken zij extreem-rechts politiek salonfähig en geven zij het op de koop toe een aandeel in de macht .
Dit is een dubbele springplank naar nog meer electoraal succes waar het zeker gebruik van zal maken .
Daarom moet de Europese Unie een duidelijk standpunt innemen ten aanzien van de huidige gebeurtenissen in Oostenrijk .
We hebben voor de gezamenlijke resolutie gestemd om onze solidariteit te betuigen met iedereen die blootgesteld wordt aan vreemdelingenhaat en racisme .
We hebben ook voor de resolutie gestemd uit protest tegen de afschuwelijke politiek waar Jörg Haider voor staat .
We staan echter zeer kritisch tegenover de methoden die de 14 lidstaten in deze kwestie gebruiken .
In de resolutie ontbreekt een duidelijke verwijzing naar respect voor de nationale identiteit van de lidstaten en de constitutionele tradities zoals in artikel 6 van het Verdrag staat .
Ook ontbreekt er een punt over de medeverantwoordelijkheid van de EU voor de sociale en politieke ontwikkeling in Europa en Oostenrijk , die het klimaat geschapen heeft voor het verkiezingssucces van Haider .
Rechts-extremisme is - zowel vandaag de dag als eerder in de Europese geschiedenis - het gevolg van sociale en economische onzekerheid .
Het bezuinigingsbeleid dat het spoor van de EMU-aanpassingen volgt , heeft het succes van het rechts-extremisme bevorderd .
Een radicaal beleid van zekerheid en rechtvaardigheid in ieder land is de beste garantie voor een democratisch Europa .
Deze verklaring leg ik af uit naam van de CSU-delegatie .
Het is onduldbaar dat de Europese Unie zich mengt in de regeringsformatie van een lidstaat .
Die rol komt de Unie niet toe .
In plaats van vooroordelen te vellen over de Oostenrijkse Vrijheidspartij FPÖ en de regering die in Oostenrijk gevormd wordt , hoort zij eerst de regeringsverklaring , het partijprogramma en het beleid van de coalitie af te wachten en aan een kritisch onderzoek te onderwerpen .
Pas na een dergelijk kritisch onderzoek van het toekomstige beleid van de partijen die momenteel regeringsonderhandelingen voeren , kunnen we uitmaken of dit kabinet in strijd is met de geest van de Europese democratie .
Dit betekent niet in het minst dat wij met Haider sympathiseren .
De leden van de CSU-delegatie hebben geen enkele sympathie voor Haider , de leider van de FPÖ .
Als politici moeten wij ons veeleer de vraag stellen waarom 27 % van de Oostenrijkse bevolking bij de verkiezingen in oktober 1999 voor een partij als de FPÖ heeft gestemd .
Wij moeten nagaan welke oorzaken dit soort verkiezingsresultaten heeft en proberen die weg te nemen .
De enige manier waarop we een radicalisering van de Oostenrijkse politiek kunnen tegengaan , is inhoudelijk in te gaan op de argumenten en het beleid van de FPÖ .
In de resolutie van het Europees Parlement is daarentegen niets terug te vinden over de oorzaken van de Oostenrijkse verkiezingsuitslag en wordt ook niet gezocht naar een oplossing .
Om deze redenen is de Europese CSU-delegatie gekant tegen deze resolutie .
De heropleving van extreem-rechtse groeperingen in Europa en met name in Oostenrijk , Duitsland , Frankrijk , België en Italië baart ons ernstige zorgen .
Wij achten het derhalve bijzonder belangrijk dat de onderliggende oorzaken van dit fenomeen worden bestudeerd en de nodige maatregelen worden getroffen om deze weg te nemen .
Het is algemeen bekend dat de verscherping van de maatschappelijke ongelijkheden , de werkloosheid , de problemen inzake armoede en sociale uitsluiting de burgers achterdochtig maken en omstandigheden creëren die het extreem-rechtse populisme in de hand werken .
Uitgerekend daarom moeten de Europese instellingen dringend de nodige acties ondernemen om de opgang van de racistische en xenofobische ideologieën te fnuiken .
Dit vergt uiteraard een diepgaande wijziging van de sociaal-economische beleidslijnen van het neoliberale kapitalisme .
Hiertoe dient absolute voorrang te worden verleend aan het scheppen van kwaliteitsvolle en rechtszekere arbeidsplaatsen en de uitvaardiging van maatregelen ter versterking van de participatieve democratie en de vorming van de burgers , met speciale aandacht voor de democratische waarden en het solidariteitsbeginsel .
Net zo goed als wij het gedachtegoed en het optreden van extreem-rechts veroordelen en bestrijden , betonen wij onze solidariteit aan de Oostenrijkse bevolking en steunen wij de krachten die zich inzetten voor de uitdieping van de democratie en die de strijd met het racisme en de xenofobie aanbinden .
" Hij wist immers wat de juichende menigte niet wist en wat wij in de boeken kunnen lezen , namelijk dat de pestbacil nooit sterft of verdwijnt , maar gedurende tientallen jaren in meubelen en linnengoed in leven kan blijven , dat ze geduldig wacht in slaapkamers , kelders , koffers , zakdoeken of paperassen en dat misschien de dag komt waarop , tot onheil en lering van de mens , de pest haar ratten wekt en ze naar een gelukkige stad zendt om daar te sterven . "
Met die woorden , aan het einde van een lang allegorisch verhaal over de moeilijke strijd van de inwoners van Oran tegen de pest , herinnert Albert Camus ons er kort na de Tweede Wereldoorlog aan dat de strijd tegen het nazisme , de bruine pest zoals men die toen noemde , nooit een definitieve overwinning oplevert .
Hij herinnert eraan dat rassenhaat , xenofoob geweld , angst en afwijzing van wat anders is , in de laagste instincten van de mens wortelen en daarom elk ogenblik opnieuw de kop op kunnen steken en zich van elke groep mensen meester kunnen maken .
In die zin zijn de huidige gebeurtenissen in Oostenrijk tragisch .
Voor het eerst sedert de Tweede Wereldoorlog staat een openlijk nazistische , racistische en xenofobe partij in een Europees land op het punt aan de macht te komen .
Tegenover die dreiging , die de negatie van de idee van de Europese integratie zelf in zich draagt , mogen wij ons door niets van de wijs laten brengen : niet door de juridische spitsvondigheden over wat het Verdrag al dan niet toestaat , niet door de rechtmatige vragen over het recht op inmenging , niet door het bespottelijke respect voor een schijndemocratie en vooral niet door het gevoel van onmacht dat ons overvalt bij het gadeslaan van een gebeurtenis die wij met alle kracht van onze overtuiging veroordelen , maar waaraan wij niets kunnen doen .
Ik ben gekozen in een Frans overzees departement , namelijk La Réunion , een smeltkroes waar de bevolking in de voorbije drie eeuwen is ontstaan uit Europeanen , zwarten uit Afrika en Madagaskar en migranten uit India , Pakistan en China .
Ik ervaar elke dag de waarheid van de woorden van Saint-Exupéry : " Broeder , hoewel je van mij verschilt , schaad je mij niet , maar verrijk je mij ! "
Onze menselijke verscheidenheid is onze grootste rijkdom .
Daarom acht ik het mijn plicht overal alles te veroordelen wat die rijkdom kan aantasten .
Om al die redenen heb ik vastberaden voor de resolutie gestemd die ons Parlement over de samenstelling van de regering in Oostenrijk was voorgelegd .
De opkomst van Jörg Haider , door de vorming van een regering van FPÖ en conservatief rechts , betekent dat in Europa opnieuw een door het liberalisme voortgebracht monster de kop opsteekt .
Het succes van de FPÖ is evenzeer te danken aan de door de rechterzijde en de sociaal-democraten in Oostenrijk afgegeven eerbiedwaardigheidsattesten als aan het beleid van de Oostenrijkse sociaal-democraten , van wie de sociale miskleunen het pad voor het extreem-rechtse populisme hebben geëffend .
In de resolutie worden eventuele diplomatieke maatregelen aangekondigd om de nieuwe regering politiek te isoleren , maar er staat niets over de diepere oorzaken van de opflakkering van het fascisme .
Die oorzaak is de ontreddering van de mensen die het slachtoffer zijn van het allesoverheersende geld en de keuze van de leidende klasse voor een sterk regime om het beleid van versobering en deregulering voort te zetten .
Om het xenofobe discours van een aspirant-dictator met heimwee naar het Derde Rijk te dwarsbomen moeten wij elke gelegenheid te baat nemen om onze solidariteit met de Oostenrijkse antifascisten tot uiting te brengen .
Daarom stemmen wij voor deze resolutie , ondanks de daarin opgenomen hypocriete verwijzing naar een Europees democratisch model , dat ons veeleer doet denken aan een vesting waar mensen zonder papieren worden opgejaagd , opgesloten en uitgewezen en waar over jongeren gegevens worden verzameld en opgeslagen .
Ik heb zojuist tegen de ontwerpresolutie gestemd over een mogelijk regeerakkoord tussen de Oostenrijkse Volkspartij ÖVP en de Oostenrijkse Vrijheidspartij FPÖ .
In mijn ogen werkt de opwaardering van Jörg Haider tot boeman van Europa , neonazi van de ergere soort en opperracist , averechts .
Natuurlijk ben ik het in geen enkel opzicht eens met de uitspraken van deze rechtse populist en veroordeel ik vreemdelingenhaat en elke bagatellisering van het Hitlerregime ten scherpste .
Niettemin vrees ik dat door een puur emotionele Europese reactie op de gebeurtenissen in Oostenrijk de aanhang van Haider zich zal vermenigvuldigen .
Er bestaat een gerede kans dat de Unie hem onbetaalbare publiciteit verschaft .
De kracht van de FPÖ is terug te voeren op de zwakte van de regeringen die tot nu toe het bewind hebben gevoerd .
De Oostenrijkse socialisten dragen in deze de hoofdverantwoordelijkheid .
De Oostenrijkse Socialistische Partij SPÖ is haar massale campagne tegen Haider pas begonnen nadat zij de FPÖ zonder succes had gevraagd een minderheidsregering te tolereren , en nadat zij haar kennelijk tevergeefs ministersposten had aangeboden .
Haar dreigende machtsverlies boog zij om in een " heldhaftige strijd voor het behoud van waarden " en een ophanden zijnde " keuze tussen het voorbestaan of de ondergang van de democratie " .
Dit is een belediging voor de kiezers uit mijn buurland waar ik niet aan mee wens te doen .
Wij Duitse christen-democraten hebben een andere strategie gevolgd in de strijd tegen de extremisten en hebben ons ondubbelzinnig voor hen afgesloten .
Wij hebben de gebrekkige standpunten van de Republikaner met al hun nationalisme , xenofobie en haat tegen minderheden blootgelegd .
In de meeste gemeenteraden hebben de Republikaner op dit moment geen zetels meer .
De Duitse aanpak is geen garantie dat deze radicale beweging niet opnieuw de kop opsteekt .
Onze benadering is niet zonder meer overdraagbaar , want elke lidstaat heeft zijn eigen omstandigheden .
De ook op Europees vlak niet meer weg te denken Oostenrijkse Volkspartij ÖVP waagt zich nu aan een coalitie in een poging Oostenrijk bestuurbaar te houden .
Daarin kan zij alleen slagen als er dwingende afspraken gemaakt worden over het behoud van fundamentele democratische waarden .
De Raad heeft zich overhaast in de zaak gemengd , zonder de uitkomst van de coalitiebesprekingen of het regeringsprogramma af te wachten .
Zijn veroordeling is net zo onaanvaardbaar als het dreigement de officiële contacten met Oostenrijk te verbreken .
Bij een weerbare democratie hoort dat we waakzaam blijven en meten met gelijke maten .
Wij moeten offensief en met argumenten optreden tegen radicalen van zowel rechts als links .
Ik zou het mooi gevonden hebben als Europa even krachtig had geprotesteerd toen socialisten bereid bleken gemene zaak te maken met de opvolgers van de machthebbers uit de DDR , de erfgenamen van een regime dat mensen verachtte en vervolgde .
Sindsdien zetelen zij zij aan zij in de regeringen van Duitse deelstaten .
Ik sluit mij uitdrukkelijk aan bij de woorden die Commissievoorzitter Prodi vandaag in deze vergadering gesproken heeft .
Hij zei dat we geen lidstaten mochten isoleren , en dat we er alles aan moesten doen om hen aan gemeenschappelijke Europese waarden te binden .
Ik heb tegen de gezamenlijke resolutie over de situatie in Oostenrijk gestemd .
Oostenrijk is een vrij , onafhankelijk en soeverein land .
Bijgevolg kunnen de Raad , de Commissie noch het Europees Parlement zich met de interne organisatie van die lidstaat bemoeien .
De verkiezingen in Oostenrijk zijn vrij , regelmatig en democratisch verlopen .
De inmenging van de Europese instellingen in dat land is dan ook onaanvaardbaar en strijdig met het Europees Verdrag , meer bepaald artikel 7 van het Verdrag van Amsterdam .
Diezelfde Europese instellingen hebben nochtans zonder aarzelen ingestemd met de eventuele toetreding van Turkije tot de Europese Unie , hoewel iedereen weet dat de mensenrechten daar worden geschonden .
Dat is in Oostenrijk niet gebeurd .
Dit precedent op initiatief van het Portugese voorzitterschap voorspelt weinig goeds voor de toekomst van de Europese Unie .
Enerzijds wijst de politieke excommunicatie van Oostenrijk alleen maar op de onrustbarend grote macht van de politieke correctheid en anderzijds wordt , als de regeringen van de lidstaten van de Europese Unie voortaan niet alleen het vertrouwen van hun volk , maar ook de zegen van supranationale organen moeten krijgen , het principe zelf van de democratie vernietigd .
Heeft het in die omstandigheden nog zin verkiezingen te houden ?
Dit is niet de goede manier om de voorwaarden te creëren waarin de Europese volkeren harmonieus kunnen samenleven en aan een gemeenschappelijke toekomst kunnen werken .
Ik stem tegen de gezamenlijke ontwerpresolutie over het resultaat van de parlementsverkiezingen in Oostenrijk en het voorstel om een coalitieregering tussen de ÖVP en de FPÖ te vormen en ik heb daarvoor drie redenen .
Ten eerste stel ik vast dat noch de afzonderlijke stemmingen noch alle ingediende amendementen zijn aangenomen , ook al zouden deze ongetwijfeld meer coherentie en een andere betekenis aan de tekst geven .
Ten tweede houdt de aangenomen resolutie een contradictio in terminis in .
Enerzijds wordt in overweging D gesteld dat de nadruk die de EU en haar instellingen op de bevordering en de verdediging van de Europese democratische waarden leggen , de erkenning van de integriteit van de democratische rechten en constitutionele prerogatieven van het Oostenrijkse volk en de Oostenrijkse staat impliceert .
Anderzijds scharen wij ons met deze resolutie achter de politieke intentie die uit de verklaring van het Portugese voorzitterschap spreekt .
Wij juichen die zelfs toe ( nr .
4 ) , terwijl het hier - ons inziens - duidelijk om een overhaaste , ongelukkige en onwettige inmenging in het resultaat van de vrije uitoefening van de democratische rechten en constitutionele prerogatieven van het Oostenrijkse volk en de Oostenrijkse staat gaat .
Want dat is wel degelijk onze interpretatie van de feiten .
En hiermee ben ik bij de derde reden aanbeland .
Het is niet de bedoeling dat wij een oordeel vellen over de uitslag van de vrije uitoefening van het stemrecht door de Oostenrijke bevolking .
Wij moeten die eenvoudigweg respecteren en we mogen zeker geen voorbarig oordeel vellen , zoals hier gebeurt .
Net zoals de andere soortgelijke verklaringen toont deze resolutie geen greintje respect voor de vrije wilsuiting van de kiezers van een lidstaat van de EU .
Bovendien verdraagt men niet ( en dit eigenaardig genoeg in naam van de verdraagzaamheid ) dat de regering die naar aanleiding van dit resultaat is aangetreden , haar weg gaat en haar herhaaldelijk verkondigde intenties en politieke doelstellingen in de praktijk kan brengen als antwoord op de beschuldigingen waarvan zij het slachtoffer is geworden .
Tot overmaat van ramp versterkt de resolutie domweg de positie van degenen die ze wil veroordelen door hen in een slachtofferrol te duwen en hun de sleutel tot manipulatie in handen te geven .
De huidige situatie schept binnen de EU een bijzonder ernstig precedent .
Het vertrouwen en het wederzijdse respect tussen de lidstaten en de burgers die , op voet van gelijkheid en met inachtneming van de nationale soevereiniteit , een gemeenschappelijke weg zijn ingeslagen , krijgt hierdoor een flinke deuk .
Dit geldt ook voor degenen die , zoals wij , regelrechte tegenstanders zijn van de racistische en xenofobische tendensen die zowat overal in Europa de kop opsteken .
Wij kiezen er echter voor de bijl aan de wortel te leggen. schriftelijk .
( FR ) De stemming die zopas heeft plaatsgevonden heeft een historische betekenis .
Het is immers de eerste keer dat wij ons in een debat zoveel zorgen maken over de binnenlandse politieke situatie in een van onze lidstaten .
Er zijn volgens mij omstandigheden waarin principes en institutionele regels minder belangrijk worden .
Ik spoor de Raad en het voorzitterschap ertoe aan de fundamentele waarden van de Unie te blijven verdedigen en verzoek de Commissie doortastender op te treden .
Ons Parlement neemt in deze resolutie zijn verantwoordelijkheid op zich .
Toch is deze resolutie voor mij een minimum minimorum , het minste wat wij kunnen doen .
Persoonlijk heb ik voor een nog krachtiger standpunt geijverd en heb ik daarom voor de amendementen 1 , 4 , 6 , 7 en 8 en het mondelinge amendement van de Fractie van de Europese Sociaal-democraten gestemd .
Ik vind het immers onontbeerlijk dat de Raad zich beperkt tot technische betrekkingen met de vertegenwoordigers van de Oostenrijkse regering als daarvan FPÖ-leden deel uitmaken .
Als de partij van Jörg Haider in de regering wordt opgenomen , komt dat neer op een bagatellisering van extreem-rechts in Europa en schept dat een uiterst ernstig precedent , dat in andere lidstaten van de Unie en in kandidaat-landen een gevaarlijk aanzuigeffect kan hebben .
De Oostenrijkse conservatieve partij neemt hier een historische verantwoordelijkheid op zich .
Het gaat om onze fundamentele waarden .
Als democratisch gekozen vertegenwoordigers van de Europeanen hebben wij geen keuze .
Wij moeten , omdat onze kiezers dat eisen , het onaanvaardbare afwijzen .
Als het spook van de barbaarsheid opnieuw de kop opsteekt , is het uitblijven van een reactie ook meteen een capitulatie .
Ik heb mij bij bij de stemming over de resolutie onthouden .
Ik veroordeel de racistische en xenofobe lijn van Jörg Haider , maar ik kan niet accepteren dat een orgaan van de Europese Unie een politieke interventie in de binnenlandse politiek van een lidstaat uitvoert .
Zodoende kan ik paragraaf 4 van de resolutie niet accepteren en kan ik zelfs niet voor de resolutie stemmen om mij tegen extreem-rechts te verzetten .
Het spreekt voor zich dat de politieke leiders in Europa het recht en de plicht hebben om te protesteren tegen Haider en zijn partij .
De politieke leiders in Europa hebben het recht om hun mening over de politieke ontwikkeling in een ander lidstaat uit te spreken , net zoals een minister-president zich kan uitspreken over racistische gemeentepolitici .
In Finland is echter gebleken dat integratie een betere manier is om antidemocratische krachten te bestrijden dan isolatie .
Daarom heb ik tegen paragraaf 2 van de resolutie gestemd , er echter van uitgaande dat alle partijen de mensenrechten respecteren .
De " gemeenschappelijk reactie " van het EU-voorzitterschap op de Oostenrijkse regering is juridisch niet correct .
De reactie van de 14 lidstaten ontbeert steun in de Verdragen .
We moeten niet de strijders voor mensenrechten in Oostenrijk ook isoleren .
Ondanks mijn bezwaren tegen het optreden van de Raad en mijn opvatting dat integratie effectiever is dan isolatie , was het belangrijk om duidelijk aan te geven waar het Europees Parlement in racismekwesties staat .
Om deze reden heb ik in de eindstemming voor de resolutie gestemd .
Hiermee is de stemming beëindigd .
 
Onderbreking van de zitting Ik verklaar de zitting van het Europees Parlement te zijn onderbroken .
( De vergadering wordt om 12.25 uur gesloten )

 
Hervatting van de zitting Ik verklaar de zitting van het Europees Parlement , die op donderdag 3 februari 2000 werd onderbroken , te zijn hervat .
 
Goedkeuring van de notulen van de vorige vergadering De notulen van de vergadering van donderdag 3 februari jongstleden zijn rondgedeeld .
Geen bezwaren ?
Uit uw reactie kan ik opmaken dat veel afgevaardigden niet over deze notulen beschikken .
Uiteraard kunt u geen notulen goedkeuren die u niet gezien hebt .
Ik stel daarom voor , als u het goed vindt , de notulen morgenochtend ter goedkeuring aan u voor te leggen .
Het is immers duidelijk dat u niet over de notulen beschikt .
Mijn excuses .
De goedkeuring van de notulen wordt dus uitgesteld .
Mevrouw de Voorzitter , een motie van orde !
De BBC heeft vanmorgen gemeld dat een Brits lid van dit Parlement , die een hoge positie bekleedt binnen zijn delegatie , strategische adviezen blijft verstrekken aan particuliere klanten .
In het register van financiële belangen vermeldt hij echter niet wie deze klanten zijn .
De burgers van Europa mogen van hun vertegenwoordigers verwachten dat zij publiek belang en winstgevende privé-zaken gescheiden houden .
Zij kunnen er echter alleen zeker van zijn dat dit altijd het geval is , als de informatie publiekelijk beschikbaar en makkelijk toegankelijk is .
Mevrouw de Voorzitter , de quaestoren buigen zich momenteel over dit onderwerp .
Ik wil u dan ook verzoeken uw invloed aan te wenden en ervoor te zorgen dat het register van financiële belangen geactualiseerd en gewijzigd wordt , ter dekking van dit soort gevallen , maar vooral dat het niet alleen door het Parlement kan worden ingezien , maar ook via het Internet te raadplegen is .
Hartelijk dank , mijnheer Davies .
Ik zal me samen met het College van quaestoren over dit vraagstuk buigen .
Mevrouw de Voorzitter , een motie van orde !
Vandaag is het de eerste Valentijnsdag van het nieuwe millennium .
Zou het niet mooi zijn als het Parlement zich juist op deze dag sterk zou maken voor de strijd tegen hartziekten , doodsoorzaak nummer één in de Europese Unie .
Ik wil de geachte afgevaardigden met klem verzoeken zich solidair te betonen met hetgeen vandaag , op de Winning Hearts Conference , is afgesproken : dat ieder kind dat in het nieuwe millennium wordt geboren , er recht op heeft ten minste 65 jaar te worden zonder te lijden aan vermijdbare hart- en vaatziekten .
Ik wens u nog een prettige Valentijnsdag !
Mevrouw de Voorzitter , ik richt mij tot u op grond van artikel 9 van het Reglement , naar aanleiding van de motie van de heer Davies over de zeer ernstige aantijgingen op de BBC-radio van vanmorgen .
Ik wil graag van u de verzekering krijgen dat u een onderzoek zult instellen om vast te stellen dat de twee parlementsleden die in dit specifieke BBC-vraaggesprek worden genoemd , hun bedrijf niet runnen vanuit dit Parlement of vanuit de parlementsburelen , omdat dit inderdaad een zeer kwalijke zaak zou zijn .
In het verleden heeft de dubbele moraal van de Britse Conservatieven het Britse Lagerhuis in diskrediet gebracht .
Het gevaar is niet ondenkbaar dat dergelijk laakbaar gedrag zich ook hier in dit Parlement zou kunnen voordoen , met alle gevolgen van dien .
Hartelijk dank , mijnheer Murphy .
Zoals ik al tegen de heer Davies heb gezegd , beloof ik dat ik deze kwestie vanavond met de quaestoren zal bespreken .
Mevrouw de Voorzitter , een motie van orde !
Ik heb al meermalen schriftelijk bij u geïnformeerd naar de wijze waarop in dit Parlement moties van orde worden ingediend .
Ik begrijp namelijk de motie van orde van de heer Davies niet .
Waarom heeft hij niet vermeld dat een van zijn eigen liberale collega ' s eveneens een adviesbureau heeft , dat momenteel door de BBC wordt doorgelicht ?
Laat dit Parlement zijn agenda voortaan bepalen door de platvloerse berichtgeving in een programma dat zijn nieuwsonderwerpen baseert op leugens ?
Of houden wij ons bezig met zaken die voor Europa echt van belang zijn ?
Waarde collega ' s , het moge duidelijk zijn dat de quaestoren hun onderzoek niet uitsluitend zullen baseren op mededelingen die over de radio zijn gedaan .
Ze zullen zeer grondig te werk gaan .
Mevrouw de Voorzitter , ik denk dat ik veel collega ' s uit een groot aantal fracties vertegenwoordig , als ik zeg dat de boodschap van de voorzitter van de Commissie aan de nieuwe Oostenrijkse bondskanselier mij niet lekker zit .
Hij zei onder meer : " Ik wens u veel succes " en " Ik twijfel er niet aan dat u in navolging van uw voorgangers zult strijden voor vrijheid , democratie en naleving van de mensenrechten en grondrechten " .
Verder zei hij : " Ik hoop op een vruchtbare en constructieve samenwerking . "
Ik vraag me af of deze uitlatingen nu echt nodig waren , en ik wil daarom dat de heer Prodi ons morgen uitlegt wat hij precies met deze woorden bedoelt , zodat ze niet langer voor interpretatie openstaan en ze niet tegen de wens van de heer Prodi in gebruikt kunnen worden om de gevaarlijke politieke ontwikkelingen in Oostenrijk te bagatelliseren .
Hartelijk dank , mijnheer Wurtz .
Waarde collega ' s , het is niet de bedoeling dat er nu een debat wordt gevoerd .
Het gaat hier om een motie van orde .
Ik wil u in herinnering brengen dat we morgen de heer Prodi zullen ontvangen .
Hij zal een verklaring afleggen over het programma van de Commissie .
U bent uiteraard geheel vrij om na deze verklaring vragen te stellen aan de voorzitter van de Commissie .
De heer Prodi is uiteraard ook geheel vrij u te antwoorden .
Ik stel dus voor deze kwestie morgen definitief de wereld uit te helpen , als u en de heer Prodi dat tenminste willen .
Mevrouw de Voorzitter , het spijt mij bijzonder dat ik u wederom moet lastig vallen met een punt dat ik hier al twee keer eerder heb ingebracht .
Ik heb u al een aantal keren gezegd dat wij namens de Nederlandse collega ' s graag een Nederlandse televisiezender zouden willen hebben .
Er zijn nu inmiddels 28 zenders hier in dit Parlement , waarvan twee Griekse , één Portugese , één Finse en een Belgische , maar nog steeds geen Nederlandse , wel zeven Engelse , zes Duitse en zes Franse .
Het is mij al in september beloofd dat er per januari een Nederlandse zender zou zijn .
Het is nu februari en er is nog er steeds geen .
Ik zou u toch nogmaals willen vragen om daar werk van te maken .
Ik vraag mij af welke middeleeuwse bureaucratie hier verhindert dat er een Nederlandse zender per satelliet wordt doorgegeven .
Mevrouw Plooij-Van Gorsel , ik wil u laten weten dat ik zeer teleurgesteld ben over de gang van zaken .
Ik was er persoonlijk van overtuigd dat het probleem allang was opgelost .
Ik ben op de hoogte van uw herhaalde verzoeken op dit punt en denk dat mevrouw Banotti u iets wil laten weten .
Met uw toestemming wil ik dus het woord geven aan mevrouw Banotti , die in het kader van deze motie van orde antwoord zal geven op uw vraag .
Mevrouw de Voorzitter , zoals mijn goede vriendin mevrouw Plooij-van Gorsel weet , stel ik alles in het werk om het haar en mijn andere Nederlandse collega ' s naar de zin te maken .
Ik wil u graag , als quaestor belast met dit onderwerp , verzekeren dat er technische gesprekken zijn gevoerd over de verschillende tv- en radiozenders .
Mijn collega ' s worden daar inmiddels over geïnformeerd .
Wellicht is het voor mevrouw Plooij-van Gorsel een troostende gedachte te weten dat ook de Ieren nog geen eigen zender hebben .
Er schijnen hardnekkige technische problemen te zijn , maar we zijn ermee bezig .
Ik stel het zeer op prijs dat ik een en ander nader heb mogen toelichten .
Ik ben er niet van overtuigd dat onze Nederlandse collega ' s hier genoegen mee zullen nemen .
Onze Ierse collega ' s zijn immers ook niet in staat een nationale zender te ontvangen .
Ik denk dat we moeten inventariseren wat er gedaan moet worden om ervoor te zorgen dat alle collega ' s de door hen gewenste zender kunnen ontvangen .
Ik wil mevrouw Banotti en de andere quaestoren bij voorbaat hartelijk danken voor hun inspanningen om dit probleem op te lossen .
Mevrouw de Voorzitter , ik wil de heer Wurtz laten weten dat de Commissie niet de Brezjnev-doctrine inzake de beperkte soevereiniteit hanteert .
Voorlopig is er geen enkele aanleiding voor toepassing van artikel 6 en 7 .
Oostenrijk heeft dus het volste recht een regering te vormen , net zoals de voorzitter van de Commissie het recht en zelfs de plicht heeft Oostenrijk het beste te wensen .
De heer Wurtz is wellicht vergeten dat enige tijd geleden enkele van zijn geestverwanten in Frankrijk en Franse communistische burgemeesters bulldozers stuurden naar immigrantenwijken in Franse steden .
 
Regeling van de werkzaamheden Aan de orde is de het vaststellen van de definitieve ontwerpagenda , zoals deze door de Conferentie van voorzitters overeenkomstig artikel 110 van het Reglement is opgesteld .
Vergaderingen van 14 t / m 18 februari 2000 te Straatsburg Woensdag 16 februari : De Voorzitter .
Aangezien de Raad woensdagavond niet aanwezig kan zijn , verzoeken de PPE-DE-Fractie , de PSE-Fractie , de ELDR-Fractie , de Verts / ALE-Fractie en de GUE / NGL-Fractie de verklaring van de Raad over de kwestie-Cyprus en het verslag-Brok over de pretoetredingsstrategie voor Cyprus en Malta gecombineerd te behandelen en deze gecombineerde behandeling net als de behandeling van het Verslag-Swoboda hoger op de agenda te plaatsen .
De vergadering van woensdag komt er dus als volgt uit te zien : de verklaring van de Raad over de samenhang van het beleid van de Unie met het ontwikkelingssamenwerkingsbeleid van de VN , de verklaring van de Raad over de vergadering " mensenrechten " van de VN , de gecombineerde behandeling inzake Cyprus en tenslotte de verslagen van de heer Swoboda , de heer Corrie , mevrouw Frassoni en de heer Knörr Borràs .
Wie wil namens deze fracties dit verzoek toelichten ?
Niemand wil hierover het woord voeren , dus ik breng het verzoek in stemming .
( Het Parlement keurt het voorstel goed ) Donderdag 17 februari : De Voorzitter .
Wat het debat over actuele , dringende en bijzonder belangrijke kwesties betreft , heb ik diverse wijzigingsvoorstellen ontvangen .
Er liggen twee verzoeken om toevoeging onder het punt " Mensenrechten " .
De ELDR-Fractie wil een nieuwe rubriek " Cambodja " en de Verts / ALE-Fractie wil een nieuwe rubriek " Pinochet " opnemen .
Zoals u weet , mogen er niet meer dan vijf rubrieken onder het punt " Mensenrechten " worden opgenomen .
Op de lijst in de definitieve ontwerpagenda staan reeds vier rubrieken vermeld .
Derhalve kan nog maar één rubriek worden toegevoegd .
Wie wil namens de liberale fractie het verzoek om opneming van de rubriek " Cambodja " toelichten ?
Voorzitter , het is voor de liberale fractie van groot belang dat er over de situatie in Cambodja wordt gepraat , en dat het juist nu gebeurt .
Niet alleen vanwege de brief die de Secretaris-generaal van de Verenigde Naties , Kofi Annan , heeft geschreven aan de regering van Cambodja , om eindelijk stappen te nemen voor een speciaal tribunaal om de leiders van de Rode Khmer ter verantwoording te roepen , maar ook omdat het regime van Hun Sen , kennelijk niet tevreden met de moordaanslagen op de oppositieleider Sam Raninsy , nu heeft bedacht dat ook maar zijn parlementaire immuniteit moet worden opgeheven , zodat hij gewoon voor de rechter kan worden gedaagd .
De internationale gemeenschap heeft om verantwoording gevraagd voor wat er in Cambodja gebeurt .
Tenslotte hebben wij , in een van de grootste fiasco ' s op het gebied van verkiezingswaarneming , de verkiezingen in Cambodja goedgekeurd .
Alleen dit parlement is met enig krediet daaruit tevoorschijn gekomen .
Ik denk dat wij als Parlement ook nu onze verantwoordelijkheid moeten nemen en ons uitspreken over de situatie in Cambodja .
( Het Parlement keurt het voorstel goed ) De Voorzitter .
De rubriek " Cambodja " wordt dus onder het punt " Mensenrechten " opgenomen .
Het verzoek om opneming van de rubriek " Pinochet " komt derhalve te vervallen Ik heb overigens ook verzoeken om opneming van nieuwe punten in het actualiteitendebat ontvangen .
Het gaat dus niet om toevoegingen van onderwerpen onder het punt " Mensenrechten " , maar om de toevoeging van nieuwe punten .
Er zijn drie verzoeken ingediend : een verzoek van de GUE / NGL-Fractie om opneming van een nieuw punt " Moratorium op de doodstraf in de Verenigde Staten en de zaak Betty Beets " ; een verzoek van de ELDR-Fractie om opneming van een nieuw punt " De zaak Pinochet " en een verzoek van de Verts-ALE-Fractie om opneming van een nieuw punt " Milieuramp in de wateren van de Donau " .
Aangezien we over weinig tijd beschikken - de Commissie zal immers een verklaring afleggen over de herstructurering van bedrijven - en er al twee punten op de huidige lijst staan , kunnen er nog slechts twee nieuwe punten worden toegevoegd .
We gaan eerst stemmen over het verzoek van de GUE-NGL-Fractie .
( Het Parlement verwerpt het verzoek ) De Voorzitter .
Nu is het verzoek van de liberale fractie aan de beurt .
Welke voorstander wil dit verzoek toelichten ?
Mevrouw de Voorzitter , het is opvallend dat het Europees Parlement tot dusver geen standpunt heeft ingenomen over de mogelijke vrijlating van Pinochet , ondanks de internationale aanhoudingsmandaten die reeds werden uitgevaardigd .
Omdat het hoger beroep van de Belgische regering vorige week ontvankelijk is verklaard en omdat de beslissing ten gronde nog niet is genomen , is het belangrijk dat het Parlement eindelijk een ernstig signaal geeft , een signaal dat zou moeten inhouden dat niemand aan een eerlijk proces kan ontsnappen .
Het is ondenkbaar dat het Europees Parlement , dat terecht zoveel aandacht besteedt aan het respecteren van de rechten van de mens , in deze geen duidelijke uitspraak zou doen .
Mevrouw de Voorzitter , dit is een te serieus onderwerp om het nu als een dringende resolutie te gaan behandelen .
Ten eerste heeft het Parlement zich al uitgesproken over Pinochet en bovendien moeten een aantal andere zaken niet vergeten worden .
Ten eerste is dit onderwerp nog in verschillende Europese landen onder de rechter en ik wil de collega ' s eraan herinneren dat er nog geen Europese ruimte voor strafrecht bestaat en ook geen Europese jurisdictie .
Wij zijn voorstanders van het Internationaal Strafhof , dat echter nog niet bestaat .
Ten tweede : de eerste verklaring van de nieuwe , democratisch gekozen regering in Chili onder leiding van premier Ricardo Núñez luidde dat al degenen die dit soort misdrijven begaan hebben , verantwoording moeten afleggen tegenover de justitie .
De Chileense justitie , die onafhankelijk is , bestudeert op dit moment 60 aanklachten tegen generaal Pinochet wegens zijn misdrijven tegen de menselijkheid .
Ik meen dat dit onderwerp serieus genoeg is om te behandelen , maar dan niet in het kader van het actualiteitendebat .
Wij vinden dat er in dit geval recht moet worden gedaan , maar dit is volgens ons niet de meest aangewezen procedure .
( Het Parlement verwerpt het verzoek ) De Voorzitter .
Wij zijn nu aangekomen bij het derde verzoek , dat door de Verts / ALE-Fractie is ingediend en betrekking heeft op de opneming van een nieuw punt " Milieuramp in de wateren van de Donau " .
Wie wil dit verzoek toelichten ?
Mevrouw de Voorzitter , waarde collega ' s , veel specialisten zijn van mening dat de milieuramp die zich in een zijrivier van de Donau heeft voltrokken even ernstig is als destijds de ramp in Tsjernobyl .
Niet alleen Roemenië , maar ook Joegoslavië wordt door deze ramp getroffen .
Men zou zelfs kunnen zeggen dat het gehele gebied waardoor de Donau stroomt tot rampgebied moet worden verklaard .
Wij vinden dit vraagstuk zo ernstig dat volgens ons een snelle reactie van de Commissie op zijn plaats zou zijn .
Verder vind ik dat het Parlement een debat over dit vraagstuk moet voeren , dat moet uitmonden in een resolutie .
( Het Parlement willigt het verzoek in ) De Voorzitter .
Nog altijd met betrekking tot de donderdag heeft de PPE-Fractie verzocht het verslag van mevrouw Cederschiöld al op woensdag en dan als laatste agendapunt te behandelen .
Het betreft haar verslag over een ontwerp-kaderbesluit tot versterking van het strafrechtelijke kader voor de bescherming tegen valsemunterij , met het oog op het in omloop brengen van de euro .
Wie wil namens de PPE-Fractie dit verzoek toelichten ?
Mevrouw de Voorzitter , er zijn zeer veel veranderingen aangebracht in de agenda en daarom wil ik het Parlement vragen het onderhavige verzoek in te willigen .
Het betreft een heel kort agendapunt , maar het is uiterst belangrijk dat het nu door het Parlement behandeld wordt en geen vertraging oploopt .
Het gaat om een bijzonder urgente zaak , namelijk om vervalsingen van de euro .
Wij hebben ons ingespannen om dit punt op de agenda te krijgen .
Ik zou daarom het Parlement zeer dankbaar zijn als het dit verzoek inwilligt .
( Het Parlement willigt het verzoek in ) Vrijdag 18 februari : De Voorzitter .
De PSE-Fractie wenst dat de naar aanleiding van de mondelinge vraag over Europese postdiensten ingediende ontwerpresoluties onmiddellijk na het debat in stemming worden gebracht en dus niet in de volgende vergaderperiode , zoals voorzien in de definitieve ontwerpagenda .
Wie wil namens de PSE-Fractie dit verzoek toelichten ?
Mevrouw de Voorzitter , ik wil mijn vriend Enrique Barón met oprechte excuses laten weten dat ik tegen dit voorstel heb gestemd .
Het verbaast me zelfs dat het überhaupt is ingediend , want we hadden tijdens een bijeenkomst van de Conferentie van voorzitters overeenstemming over dit vraagstuk bereikt .
Mevrouw de Voorzitter , ik denk dat uw voorstel om het debat aanstaande vrijdag te houden en pas op een later tijdstip in stemming te brengen , redelijk is .
Dit vraagstuk heeft immers betrekking op maar liefst 1,8 miljoen werknemers in de Unie .
Er bestaat een tamelijk recente richtlijn , namelijk die uit 1997 .
Ik denk dat we niet in allerijl een besluit moeten nemen over de richting die we met het oog op een nieuwe richtlijn op moeten gaan , zonder dat we de vakbonden of de sociale partners in het algemeen hebben kunnen raadplegen .
Een dergelijke overhaaste actie zou immers niet passen bij het soort debat dat we willen voeren over vraagstukken die direct op de sociale partners betrekking hebben .
Ik wil dus dat we de huidige planning handhaven , dat wil zeggen dat mijns inziens het debat aanstaande vrijdag moet worden gehouden en dat de stemming op een later tijdstip moet plaatsvinden .
Mevrouw de Voorzitter , ik ben de heer Wurtz inderdaad uitleg verschuldigd en ik zal die het hele Parlement geven .
In de Conferentie van voorzitters hadden wij het desbetreffende principeakkoord bereikt , maar ik wist toen nog niet dat commissaris Bolkestein de volgende week in de Commissie regionaal beleid , vervoer en toerisme zou verschijnen .
In mijn fractie is dit besproken , en wij zijn van mening dat het gezien de huidige stand van de integratie en de deregulering van de markt in deze gevoelige sector raadzaam is dat het Parlement zich nu al - afgezien van wat het in de toekomst doet - uitspreekt .
De commissaris kan daar dan goede nota van nemen en daardoor kan aan het debat van de volgende week richting worden gegeven .
Mevrouw de Voorzitter , ik zou de heer Wurtz willen vragen even na te lezen waar het om gaat .
Het gaat helemaal niet om de inhoud van de zaak .
Het gaat om de vraag die voor de hand ligt nu de Commissie al anderhalf jaar de tijd heeft gehad om de richtlijn voor te leggen , namelijk : wanneer komt het er nu eens van ?
Met deze resolutie willen we er alleen maar voor zorgen dat de beloofde termijnen ook echt worden aangehouden , en daarom is het belangrijk dat we zo snel mogelijk iets doen .
Daarom zou ik het voorstel van de sociaal-democraten willen steunen om op vrijdag te stemmen .
( Het Parlement willigt het verzoek in ) Mevrouw de Voorzitter , het verslag-Cederschiöld is van de agenda van donderdag verwijderd .
Daardoor hebben we op donderdag eigenlijk wat meer tijd .
Tijdens het actualiteitendebat moeten we in anderhalf uur veel onderwerpen afraffelen .
Daarom zou ik willen vragen of de zittingsdienst niet zou kunnen overwegen het actualiteitendebat met een half uur te verlengen , zodat we voldoende spreektijd hebben .
Ik heb toch al de indruk dat de vergaderingen de afgelopen weken erg chaotisch georganiseerd zijn .
Iedereen moest vechten voor een paar minuten spreektijd , en toen hadden we plotseling op donderdag één of anderhalf uur zonder enig punt op de agenda en moesten we wachten tot we konden stemmen .
Deze week staat er op vrijdag één enkel onderwerp op de agenda .
Ik zou u werkelijk willen vragen eens na te denken over de manier waarop we de vergaderingen organiseren .
Dat lijkt me geen enkel probleem .
We zullen zien of we het actualiteitendebat met een half uur kunnen verlengen nu het verslag van mevrouw Cederschiöld naar de woensdag is verplaatst .
Mevrouw de Voorzitter , ik wil iets zeggen over een agendapunt van woensdag , dat u nog niet heeft genoemd .
Ik begrijp dat er consensus over bestaat dat de verklaring van de Raad over de komende vergadering van de Commissie mensenrechten van de Verenigde Naties niet zal gaan over de vijftigste verjaardag van de Conventies van Genève .
Die verklaring is uitgesteld tot de plenaire vergadering van maart , opdat ze op een plechtige en waardige manier kan worden afgelegd .
Ik heb begrepen dat daarover overeenstemming bestaat .
Mevrouw de Voorzitter , er is vanmiddag in dit Parlement gewag gemaakt van berichtgeving in het vanochtend uitgezonden BBC-programma Today , waaruit zou blijken dat een aantal van mijn collega ' s er hun eigen lobby-bedrijven op na houden of anderszins hun positie als Parlementslid misbruiken .
Dit zijn ernstige aantijgingen , die bovendien volstrekt onjuist zijn .
Ze getuigen van boze opzet en politiek vooroordeel en men heeft ze wereldkundig gemaakt in het volle besef dat ze niet juist waren .
We zijn momenteel juridisch advies aan het inwinnen .
Het register van financiële belangen van mijn collega ' s kent geen hiaten .
Als we tot de conclusie komen dat leden van dit Parlement of hun medewerkers met de BBC onder één hoedje hebben gespeeld , dan zullen we hen hier in dit Parlement aan de schandpaal nagelen .
Dat is zeker zo .
Ik ben het met u eens. b ) Vergaderingen van 1 en 2 maart 2000 te Brussel
 
Duurzame stadsontwikkeling - Plattelandsontwikkeling - EQUAL-initiatief Aan de orde is de gecombineerde behandeling van de vier volgende verslagen : Verslag ( A5-0026 / 2000 ) van mevrouw McCarthy , namens de Commissie regionaal beleid , vervoer en toerisme , over de ontwerpmededeling van de Commissie aan de lidstaten tot vaststelling van de richtsnoeren voor een communautair initiatief voor economische en sociale rehabilitatie van in crisis verkerende steden en voorsteden met het oog op een duurzame stadsontwikkeling ( URBAN ) ( COM ( 1999 ) 477 - C5-0242 / 99 - 1999 / 2177 COS ) ) ; Verslag ( A5-0028 / 2000 ) van de heer Decourrière , namens de Commissie regionaal beleid , vervoer en toerisme , over de ontwerpmededeling van de Commissie aan de lidstaten tot vaststelling van de richtsnoeren voor een communautair initiatief op het gebied van trans-Europese samenwerking ter stimulering van een harmonische en evenwichtige ontwikkeling van de Europees ruimte ( INTERREG ) ( COM ( 1999 ) 479 - C5-0243 / 1999 - 1999 / 2178 ( COS ) ) ; Verslag ( A5-0024 / 2000 ) van de heer Procacci , namens de Commissie landbouw en plattelandsontwikkeling , over de ontwerpmededeling van de Commissie aan de lidstaten tot vaststelling van de richtsnoeren voor het communautaire initiatief voor plattelandsontwikkeling ( LEADER + ) ( COM ( 1999 ) 475 - C5-0259 / 1999 - 1999 / 2185 ( COS ) ) ; Verslag ( A5-0034 / 2000 ) van mevrouw Stenzel , namens de Commissie werkgelegenheid en sociale zaken , over de ontwerpmededeling van de Commissie aan de lidstaten tot vaststelling van de richtsnoeren voor Programma ' s in het kader van de Communautaire Initiatieven ( PCI ' s ) waarvoor de lidstaten voorstellen voor steunverlening uit hoofde van het EQUAL-initiatief kunnen indienen ( COM ( 1999 ) 476 - C5-0260 / 1999 - 1999 / 2186 ( COS ) ) .
Mevrouw McCarthy heeft enige vertraging opgelopen tijdens haar vlucht en zal derhalve wat later komen .
Ik stel voor dat we eerst naar het betoog van de heer Decourrière gaan luisteren .
Mevrouw de Voorzitter , waarde collega ' s , geachte commissarissen en leden van de Commissie regionaal beleid , vervoer en toerisme , op verzoek van het Europees Parlement heb ik het verslag opgesteld over het communautaire initiatief INTERREG III .
Tijdens de behandeling van het verslag in de commissie hebben we meer dan honderd amendementen bestudeerd en vandaag zijn er opnieuw zeventien amendementen ingediend , waarvan er enkele reeds binnen de commissie waren gepresenteerd .
Alvorens we over de inhoud van de door mij voorgestelde resolutie gaan debatteren , wil ik u laten weten door welke overwegingen ik mij heb laten leiden .
Allereerst wil ik u het doel van het communautaire initiatief in herinnering brengen .
Dat initiatief is gebaseerd op het beginsel van transnationale samenwerking en innovatie .
Het programma moet de ontwikkeling en de Europese dimensie stimuleren .
INTERREG maakt deel uit van vier communautaire initiatieven die voor de periode 2000-2006 op het programma staan .
Het grootste deel van de beschikbare financiële middelen wordt vrijgemaakt voor INTERREG , namelijk 4,875 miljard euro .
Op dit moment bedraagt het budget voor dit programma nog 3,604 miljard euro .
Het INTERREG-initiatief kwam in 1990 van de grond en had als doel de Europese regio ' s voor te bereiden op het Europa zonder grenzen dat na het realiseren van de grote interne markt een feit werd .
Bij de hervorming van de structuurfondsen in 1994 en 1996 zijn er in het communautaire initiatiefprogramma INTERREG nieuwe programma ' s opgenomen om de ontwikkeling van de trans-Europese energie- en vervoersnetwerken te stimuleren .
De programma ' s hebben ten doel de grensoverschrijdende , transnationale en regionale samenwerking alsmede de evenwichtige ontwikkeling van de communautaire ruimte te bevorderen .
Het programma INTERREG III borduurt voort op de ontwikkelingen die reeds in gang zijn gebracht .
Overeenkomstig verordening 1260 / 99 , houdende algemene bepalingen inzake de structuurfondsen , heeft de Commissie ons vandaag de richtsnoeren voor dit programma voorgelegd .
INTERREG III kent drie onderdelen .
In onderdeel A wordt de grensoverschrijdende samenwerking tussen de plaatselijke gemeenschappen in de grensgebieden ( binnen- en buitengrenzen van de Unie ) geregeld op basis van gezamenlijke en grensoverschrijdende ontwikkelingsstrategieën .
De plaatselijke en regionale autoriteiten van de lidstaten zijn verantwoordelijk voor het uitvoeren van deze strategieën .
Onderdeel B heeft betrekking op de transnationale samenwerking tussen nationale , regionale en plaatselijke autoriteiten in meerdere lidstaten of kandidaat-lidstaten op het gebied van ruimtelijke ordening , vervoersnetwerken en milieu .
De nationale autoriteiten zijn verantwoordelijk voor de tenuitvoerlegging van dit onderdeel .
Onderdeel C gaat over de interregionale samenwerking tussen diverse regio ' s van de lidstaten of derde landen voor de uitwisseling van ervaringen op het gebied van onderdelen A en B en voor samenwerking op het gebied van onderzoek en technologische ontwikkeling .
Dit onderdeel moet in samenwerking met de Commissie , die dit programma moet uitvoeren , gestalte krijgen .
Het INTERREG-programma doet recht aan de nieuwe behoeften die de opname van de LMOE ' s en de insulaire en ultraperifere regio ' s in dit programma met zich meebrengt .
De Commissie stelt ons voor de middelen voor het INTERREG-programma als volgt te verdelen : 50 tot 80 % voor onderdeel A , 6 % voor onderdeel C en de rest voor onderdeel B , dat wil zeggen tussen de 14 en 44 % van de beschikbare middelen .
De Commissie stelt de lijst van regio ' s op die voor de onderdelen A en B in aanmerking komen .
De kaart met de regio ' s die tijdens de vorige programmeringsperiode in aanmerking kwamen , dient hierbij als uitgangspunt .
De ultraperifere regio ' s komen voor steun uit onderdeel B in aanmerking .
De Commissie stelt een niet-limitatieve lijst van prioriteiten en subsidiabele maatregelen op voor onderdeel A , maar een limitatieve lijst voor onderdeel B. Ze houdt de mogelijkheid open om later in het kader van onderdeel C voorstellen te doen op basis waarvan ervaringen kunnen worden uitgewisseld en de samenwerking tussen de regio ' s kan worden versterkt .
De procedure voor het aannemen van programma ' s is in de algemene verordening inzake de structuurfondsen vastgelegd .
De voorstellen zijn door de lidstaten gedaan en ter goedkeuring aan de Europese Commissie voorgelegd .
Deze instelling bekijkt of de voorstellen overeenkomen met de vastgestelde algemene richtsnoeren .
De voorstellen moeten een aantal elementen bevatten , namelijk een overzicht van de strategieën , een beschrijving van de benodigde grensoverschrijdende of transnationale maatregelen om deze strategieën te verwezenlijken , en een globaal financieringsplan .
Ik behoor tot de meerderheid van de EP-leden die voor het handhaven van het communautaire initiatiefprogramma INTERREG gestemd hebben .
Ik betreur het dat het Parlement niet op de hoogte is gebracht van de evaluatie van het vorige programma .
Was dit namelijk wel gebeurd , dan waren de nieuwe maatregelen veel efficiënter geweest .
Ik vind het bovendien jammer dat de tijdschema ' s bijzonder kort waren .
De parlementaire commissie heeft zich immers pas op 24 november en 26 januari jongstleden over de tekst kunnen buigen .
Tenslotte betreur ik het dat noch de regio ' s , noch de representatieve regionale organisaties betrokken waren bij de uitwerking van het programma .
Dit transversale instrument stimuleert de grensoverschrijdende , transnationale en interregionale samenwerking en kan daarom als uitgangspunt dienen voor een Europees regionaal beleid dat zal bijdragen aan een harmonieuze en evenwichtige ruimtelijke ordening .
Mevrouw de Voorzitter , waarde collega ' s , mevrouw de commissaris , tijdens de conferentie over plattelandsontwikkeling , die van 7 tot 9 november 1996 in Cork plaatsvond , werd besloten de plattelandsontwikkeling tot een van de prioriteiten van de Europese Unie uit te roepen .
De plattelandsontwikkeling is immers van groot belang voor de landbouw , voor het voortbestaan van de landbouw en voor een duurzame ontwikkeling .
De landbouwers moeten in een omgeving kunnen werken waarin zij beschikken over de noodzakelijke infrastructuur en diensten .
Dan kunnen zij het milieu beter beschermen en zorgen voor betere levenskwaliteit , voor diversificatie en werkgelegenheid .
Daarom moet men een geïntegreerd , multisectoraal beleid opzetten en toepassen op alle plattelandsgebieden van de Unie .
Met dit beleid moet men de administratieve procedures vereenvoudigen , het partnerschap tussen de Europese instellingen en de nationale en lokale gesprekspartners verbeteren en het milieu beschermen .
In Agenda 2000 , het programmadocument van de Commissie van 1998 , worden twee grondbeginselen genoemd voor het beleid ter bevordering van de plattelandsontwikkeling : ten eerste de erkenning van het multifunctionele karakter van de landbouw , en ten tweede de noodzaak van een geïntegreerde strategie voor de achtergebleven plattelandsgebieden .
Het eerste beginsel vereist dat er een nieuw pact wordt gesloten tussen de landbouwer en de samenleving : de landbouwer moet de beheerder zijn van het platteland , en de samenleving moet bereid zijn te betalen voor zijn milieudiensten , want zonder die diensten kan de recreatieve waarde van het platteland niet worden gewaarborgd .
Het tweede beginsel vloeit voort uit de vaststelling dat een groot deel van de werkgelegenheid in de plattelandsgebieden buiten de traditionele landbouwsector te vinden is .
Dat maakt een allesomvattend ontwikkelingsbeleid noodzakelijk , waarin het plattelandsbeleid en de sectorale onderdelen van het landbouwbeleid elkaar aanvullen .
Op die manier maakt men van de plattelandsontwikkeling een echte pijler van het gemeenschappelijk landbouwbeleid .
Met het communautair initiatief LEADER , dat voor het eerst in 1991 werd toegepast , wilde men de plattelandsontwikkeling een bottom-up-aanpak geven en de maatregelen diversifiëren door aanpassing aan de lokale behoeften .
De bedoeling was het ontwikkelingspotentieel van de plattelandsgebieden te versterken door lokaal initiatief te bevorderen , kennis omtrent plattelandsontwikkeling te vergaren en deze kennis door te geven aan andere plattelandsgebieden .
LEADER I was van toepassing op de gebieden van de doelstellingen 1 en 5b van de structuurfondsen .
Er hebben 217 lokale actiegroepen aan deelgenomen en deze hebben financiering ontvangen voor een bedrag van 1.155 miljoen euro .
LEADER II , dat de periode 1994-1999 bestreek - waarvoor wij helaas nog geen afsluitende evaluatie hebben - had een grotere draagwijdte dan LEADER I. Meer dan 800 actiegroepen hebben hier profijt van kunnen trekken en de hun ter beschikking gestelde kredieten bedroegen , na verdeling van de financiële middelen , meer dan 4.000 miljoen euro .
Na het succes van LEADER I en LEADER II besloot de Europese Commissie het initiatief voort te zetten .
Voor de periode 2000-2006 heeft men echter slechts een kredietvolume van 2.020 miljoen euro uitgetrokken en een indicatieve verdeling per lidstaat vastgesteld .
Het LEADER + -initiatief is anders dan de voorafgaande initiatieven , en wel doordat alle plattelandsgebieden hieraan kunnen deelnemen .
Eveneens is dit initiatief ambitieuzer en beter opgewassen tegen de uitdagingen waarmee het platteland is geconfronteerd .
De belangrijkste wijzigingen zijn de volgende : ten eerste kunnen alle plattelandsgebieden in aanmerking komen voor het LEADER + -initiatief ; ten tweede worden strengere criteria gehanteerd voor de selectie van lokale acties ; en ten derde wordt prioriteit toegekend aan geïntegreerde lokale ontwikkelingsplannen waarin gebruik wordt gemaakt van informatietechnologie , aan verbetering van levenskwaliteit , en aan promotie van lokale producten .
Ik ben verheugd over de voortzetting van dit initiatief .
Hierin wordt , zoals ik zojuist al zei , de klemtoon gelegd op innoverende ontwikkelingsstrategieën .
Ook is dit initiatief ambitieuzer , ofschoon de criteria voor de vaststelling van de in aanmerking komende gebieden soepeler zouden moeten zijn .
Noch de dichtbevolkte , noch de dunbevolkte plattelandsgebieden mogen hiervan de dupe worden .
Voor mij is het systeem van netwerken voor uitwisseling van informatie en kennis en voor de uitvoering van gemeenschappelijke projecten door verschillende gebieden van de Unie van doorslaggevend belang .
Ik moet er echter wel aan herinneren dat voor het welslagen van dit systeem alle reeds bestaande instrumenten , zoals de carrefour , moeten worden gebruikt .
Ik ben het met de Commissie eens dat globale subsidiëring de voorkeur verdient .
Ik moet evenwel aandringen op een nauwgezette vaststelling van de boekhoudkundige vereisten waaraan nationale en regionale overheden moeten voldoen .
Ik vind het echter jammer dat de presentatie aan het Parlement van het LEADER-initiatief - en ook de andere drie initiatieven - zo lang op zich heeft laten wachten .
Dat heeft de procedure een aanzienlijke vertraging doen oplopen .
Ik ben tenslotte bezorgd over het povere kredietvolume dat hiervoor is uitgetrokken , zeer zeker als men beseft dat dit nieuwe programma open staat voor alle gebieden van de Unie en één jaar langer duurt dan het vorige LEADER-initiatief .
Ik dank de diensten van de Commissie voor hun bereidwilligheid en medewerking .
Ook dank ik de collega ' s van de landbouwcommissie voor de bijdragen die zij met hun amendementen aan mijn werk hebben geleverd .
Mevrouw de Voorzitter , mijn verslag over EQUAL is een advies in het kader van de raadpleging over een nieuw communautair initiatief ter bevordering van de transnationale samenwerking bij het ontwikkelen van nieuwe methodes ter bestrijding van discriminatie en ongelijkheid op de arbeidsmarkt , in welke vorm dan ook .
Het heeft veel moeite gekost om dit verslag op te stellen , want ik heb ook rekening moeten houden met het advies van vier andere commissies , die voor industrie , regionaal beleid , rechten van de vrouw en binnenlandse zaken .
Dit communautair initiatief is de opvolger van twee bestaande programma ' s , ADAPT en EMPLOYMENT , en heeft een duidelijke lagere begroting , namelijk ongeveer 2,8 miljard euro .
Het volgt een volkomen nieuwe aanpak , een nieuw model voor de werkgelegenheid op basis van een transnationaal partnerschap voor de ontwikkeling van een regio of een sector .
De intentie is duidelijk : we willen heel gericht transnationale projecten ontwikkelen die gebaseerd zijn op de vier richtsnoeren voor het werkgelegenheidsbeleid : de kwalificaties van de werknemer voor de arbeidsmarkt , de ondernemingsgeest , de vaardigheid zich aan te passen en gelijke kansen .
Dit is een loffelijk streven , en er bestaat ook een breed draagvlak voor in dit huis .
Bovendien willen we ervoor zorgen dat EQUAL ook gevolgen heeft voor de nationale actieplannen voor de werkgelegenheid ; daaraan meten we de gevolgen van EQUAL .
Het is een belangrijk communautair initiatief , dat net als de andere drie initiatieven URBAN , LEADER en INTERREG uit de structuurfondsen wordt gefinancierd .
In mijn verslag heb ik geprobeerd overdreven bureaucratie te reduceren , en voor de partnerschappen voor ontwikkeling een aanpak te vinden die open en flexibel is .
De technische bijstand lijkt me noodzakelijk , maar vanwege de problemen met de vroegere bureaus voor technische bijstand willen we niet dat er nieuwe BAT ' s worden opgericht zolang de resolutie van het Parlement niet is aangenomen .
We willen verhinderen dat de politieke verantwoording wordt vervangen door technische bijstand .
Toch is technische bijstand noodzakelijk .
We moeten natuurlijk de resultaten publiceren en van elkaar leren door beter gebruik te maken van de beste praktijken en van mainstreaming .
Ik heb geprobeerd een zo breed mogelijk draagvlak te vinden voor het verslag .
Daardoor hebben we het aantal amendementen kunnen verlagen van meer dan 100 in de commissie tot 22 in de plenaire vergadering .
Daardoor hebben we ook vaak een compromis kunnen vinden .
Dat is nu ook gelukt voor de kwestie van de asielzoekers .
In dit verband zou ik u echter willen vragen , mevrouw de Voorzitter , de stemming over het EQUAL-verslag niet morgen maar pas op woensdag te houden , zodat we nog een paar details kunnen regelen .
Ik hecht er veel waarde aan dat het communautair initiatief op tijd kan worden uitgevoerd en dat het verslag door een grote meerderheid gesteund wordt .
Dan is de Commissie ook werkelijk verplicht rekening te houden met de constructieve voorstellen van het Europees Parlement .
De middelen voor EQUAL zijn door het Europees Parlement namelijk in de reserve geplaatst , zodat de ideeën van de afgevaardigden ook werkelijk invloed hebben op dit communautair initiatief .
In dit verband is het alleen maar redelijk dat het Europees Parlement erop staat dat een verandering van de prioriteiten pas mogelijk is na een nieuwe raadpleging van het Parlement .
Ik wil er absoluut voor zorgen dat EQUAL zijn naam eer aandoet en gelijke kansen garandeert voor iedereen in de Europese Unie die in een zwakke positie verkeert .
EQUAL moet verhinderen dat de samenleving uit elkaar valt , dat het normaal wordt dat sommigen in de marge van de samenleving terechtkomen .
We willen iedereen de mogelijkheid bieden van dit communautair initiatief te profiteren , ongeacht hun leeftijd , hun geslacht en hun herkomst .
Dat is mijn bedoeling , en ik vraag het Parlement het verslag met grote meerderheid aan te nemen !
Mevrouw de Voorzitter , het is op zich een hele prestatie dat we hier kunnen debatteren over het nieuwe communautair initiatief URBAN .
Het is ook een hele prestatie dat ik hier vanavond aanwezig ben , omdat mijn vlucht vanmiddag om tien over twee door Air France werd geannuleerd - maar ondanks alle vertraging ben ik toch nog op tijd !
Een jaar geleden , toen de Commissie haar voorstellen voor Agenda 2000 bekendmaakte , bleek het URBAN-initiatief te zijn geschrapt .
Wij politici wisten echter dat zeer velen het initiatief graag in het jaar 2000 gecontinueerd wilden zien .
Het Parlement heeft dan ook met succes gelobbyd om het URBAN-initiatief weer op de agenda te krijgen en de Commissie en Raad van hun beslissing te laten terugkomen .
Stedelijk beleid is altijd al een speerpunt binnen het EU-beleid .
In mijn land wordt bijvoorbeeld gewerkt aan een witboek met daarin een strategische benadering van het probleem , en buigt een speciaal daartoe ingestelde eenheid zich over de problemen van de stedelijke gemeenschappen .
Acht van de tien Europeanen wonen in stedelijke gebieden .
Het is dan ook juist dat we de meest achtergestelde gebieden in Europa helpen bij de aanpak van overbekende problemen als tenachterstelling , sociale uitsluiting , werkloosheid , criminaliteit , afhankelijkheid van drugs en alle daaruit voortvloeiende problemen .
Zo is in mijn regio , Manchester , het communautair initiatief URBAN een overweldigend succes .
Men heeft URBAN-kredieten geïnvesteerd in Moss Side , een van de meest achtergestelde wijken in het Verenigd Koninkrijk .
Het Millennium Youth Park-project heeft tot doel jongeren te betrekken bij de rehabilitatie van hun eigen gemeenschap .
Mede door de steun aan kleine bedrijven en het sociale beleid dat wij voeren tekent zich dan ook momenteel in deze zeer achtergestelde stadswijk een kentering af .
Deze URBAN-activiteiten werden vervolgens aan het bredere publiek kenbaar gemaakt via een actieve voorlichtings- en publiciteitscampagne in plaatselijke supermarkten en beroemde Britse pubs .
Dit soort goedlopende voorlichtings- en publiciteitscampagnes zouden wij ook graag in de rest van Europa zien .
In de specifieke richtsnoeren voor het initiatief worden ruime definities gehanteerd , om gelegenheid te bieden voor plaatselijke en regionale diversiteit .
Wij zijn het ermee eens dat deze richtsnoeren indicatief dienen te zijn , zodat er maximale flexibiliteit voor het verwezenlijken van de programma ' s ontstaat .
In de parlementaire commissie zijn we geen voorstander van terugdringing van het aantal gebieden tot 50 .
Wij zijn voorstander van algehele terugdringing , maar het willekeurige getal 50 is daarbij niet van doorslaggevende betekenis .
In plaats daarvan moeten we ons richten op hoogwaardige projecten die kunnen dienen als katalysator voor verandering en vernieuwing , voor het aantrekken van interne investeringen zoals leningen en risicodragend kapitaal , en voor het bewerkstellingen van het multiplicatoreffect .
De lidstaten moeten dan ook binnen de financiële grenzen van hun toelagen een redelijk aantal gebieden kunnen voordragen .
Bij de toewijzing van plaatselijke URBAN-projecten dienen we goed gebruik te maken van lokale indicatoren en statistische gegevens om de mate van tenachterstelling en het peil van de volksgezondheid te bepalen , zodat we de meest getroffen gebieden doeltreffender kunnen aanpakken .
In het Verenigd Koninkrijk is de lokale index voor tenachterstelling een goed voorbeeld van een veelgebruikt richtsnoer / statistisch instrument voor beslissingen over hulpprogramma ' s , niet alleen op EU-niveau , maar ook op nationaal en regionaal niveau .
Het is een instrument dat moet worden gezien als aanvulling op de EU-criteria en ik wil u dan ook vragen van dit soort lokale indicatoren gebruik te maken .
De meest achtergestelde stadsbuurten in de EU hebben te kampen met een overvloed aan problemen : grote werkloosheid , dikwijls zeer slechtbetaald , tijdelijk werk , armoede en sociale uitsluiting .
Vaak worden deze problemen nog verergerd door een slechte gezondheidstoestand , armzalige huisvesting en een cultuur waarin men afhankelijk is van drugs .
Het gevolg is : instabiele gemeenschappen waarin de criminaliteit , de drugshandel en de bendes floreren .
In veel van onze stedelijke gebieden is dat een maar al te bekend verschijnsel .
De kwaliteit van het leven van onze stadsbewoners wordt door al deze complexe problemen ondermijnd , en toch zijn wij bij machte deze gebieden te laten groeien en bloeien .
Daarom dring ik er in mijn verslag nogmaals op aan ervoor te zorgen dat URBAN-activiteiten niet gericht zijn op het vinden van één enkele oplossing voor één enkel probleem : dit soort gebieden kent namelijk geen eenduidige ' mono ' -problemen .
Gemeenschappen in stedelijke gebieden zouden juist gestimuleerd moeten worden om te komen met geïntegreerde actieplannen voor de aanpak van hun specifieke stadsproblemen , daarbij de EU-middelen gebruikend bovenop de lokale activiteiten , als een soort toegevoegde waarde .
Dergelijke activiteiten dienen naar mijn mening ook een gezondheidsbevorderend en antidiscriminatoir element te bevatten , zoals bepaald in het Verdrag van Amsterdam .
Het communautair initiatief impliceert betrokkenheid van de mensen zelf .
In onze stedelijke gebieden zijn de inwoners zelf vaak het meest actief en betrokken ; zij zijn dikwijls de inspirator en motor achter de veranderingen .
Wij moeten hen stimuleren tot het initiëren en uitvoeren van projecten voor het URBAN-initiatief .
Het door de Commissie daartoe voorgestelde tijdschema is echter bijzonder ambitieus .
Hoogwaardige projecten waaraan de burgers zelf actief hebben deelgenomen , zijn meer waard dan op tijd uitgevoerde projecten waaraan geen burger te pas is gekomen .
De Commissie dient uiteraard volledige openheid en transparantie te betrachten wat betreft de selectiecriteria voor de nieuwe stedelijke initiatieven , maar zij moet ook openheid van zaken geven over de adviseringsnetwerken die worden gebruikt voor de uitwisseling van goede praktijken .
Dit is van belang voor de transparantie en de algehele doeltreffendheid van de netwerken .
Ik wil eindigen met nogmaals te benadrukken dat we voor de aanpak van de problemen in de postindustriële steden niet zonder de burgers kunnen : niet zonder de verborgen krachten van de werklozen , de onbenutte vaardigheden van de jongeren en de ervaring van de ouderen .
Voor ons is het de aangewezen manier om armoede , afhankelijkheid en isolatie te vervangen door gelijkheid , ondernemingslust en participatie .
Het biedt ons de mogelijkheid de EU weer geloofwaardig te maken en de burgers te laten zien dat Europa lokale problemen met lokale activiteiten kan oplossen .
Mijnheer de Voorzitter , zoals de rapporteur , mevrouw McCarthy reeds zei , kan URBAN met recht beschouwd worden als een overwinning voor het Europees Parlement , een overwinning die het Parlement tijdens het debat , vorig jaar over de herziening van de verordeningen in de wacht wist te slepen .
Zoals reeds werd gezegd , wil men met URBAN innoverende strategieën bevorderen voor het economisch en sociaal herstel van de stadsgebieden .
Niet minder dan 80 % van de Europese bevolking leeft immers in steden .
Als men via het sociaal beleid een goed stedelijk milieu tot stand wil brengen , moet men maatregelen treffen voor duurzame arbeidsplaatsen , armoedebestrijding , ondersteuning van lage-inkomensgroepen en bejaarden , kinderopvang , etnische en raciale integratie , verbetering van de participatie , een doelgericht volksgezondheidsbeleid , dat onder andere preventie van drugsverslaving omvat , en een gemeenschappelijk beleid ter voorkoming van misdaad .
Uit de mededeling blijkt dat de Commissie rekening houdt met het feit dat in haar aanpak de meest uiteenlopende maatregelen voor economische en sociale infrastructuur moeten worden gebundeld .
Men mag echter niet vergeten dat in de sociale sector , afgezien van URBAN , ook talrijke andere communautaire instrumenten voorhanden zijn .
Ik noem als voorbeeld de innovatieve maatregelen overeenkomstig artikel 6 van het Sociaal Fonds , proefprojecten - en met name de nieuwe voorbereidende actie met het oog op de ontwikkeling van lokale werkgelegenheid , die het Parlement met de begroting 2000 in het leven heeft geroepen - de initiatieven EQUAL en INTERREG en de mainstreaming van het Sociaal Fonds .
Zoals de Commissie werkgelegenheid en sociale zaken in haar advies tot uiting brengt , moet de Commissie rekening houden met de in deze context noodzakelijk synergie .
Dan kan zij ook voorkomen dat bepaalde projecten dubbel worden gefinancierd .
Volgens ons zullen de Toezichtcomités weliswaar garanderen dat de verschillende acties elkaar aanvullen en in elkaars verlengde liggen , maar wij vragen de Commissie wel de uitwisseling van informatie en de coördinatie tussen de betrokken diensten te verbeteren .
Er is echter , zoals wij ook in ons advies zeggen , niet alleen coördinatie nodig .
Men moet ook zorgen voor uitwisseling en verspreiding van ervaringen en goede praktijken .
Mijnheer de Voorzitter , de betekenis van dit initiatief groeit naarmate de economische en sociale problemen in de Europese steden groeien en naarmate de Europese burgers vervreemd raken van het bestuur van hun stad of woonwijk .
Daar komen nog de sociale veranderingen bij die het gevolg zullen zijn van de uitbreiding van de Europese Unie .
Daarom moet men tijdig de economie van de steden nieuw leven inblazen en maatregelen treffen voor de sociale samenhang .
Men is wel gedwongen de problemen in de steden bij de hoorns te vatten .
De steden hebben immers een enorme uitstraling op het omringende gebied en vervullen een belangrijke historische en culturele rol .
Voor het welslagen van een dergelijk initiatief is echter de betrokkenheid en participatie van alle burgers vereist .
Met name de minst actieve groepen van de samenleving en de sterkst door de economische en sociale crisis getroffen bevolkingsgroepen moeten hiervoor worden gemobiliseerd .
Wij willen in dit verband wijzen op de noodzaak van een evenwichtige deelname van de vrouwen en de vrouwenorganisaties aan de uitwerking en uitvoering van de programma ' s in het kader van het URBAN-initiatief .
Als commissie voor gelijke kansen willen wij eveneens wijzen op de noodzaak infrastructuur te financieren waarmee de vrouw kan worden geholpen bij de uitoefening van haar beroep .
Met name moet men maatregelen treffen voor de combinatie van beroeps- en gezinsleven en meer algemeen voor infrastructuur ter bevordering van de solidariteit tussen de generaties en de sociale samenhang .
De efficiënte uitvoering van dit initiatief kan een katalysator en een bron van inspiratie zijn voor soortgelijke activiteiten op regionaal en lokaal vlak .
De politieke betekenis van dit initiatief zal daardoor alleen maar toenemen .
De vrouwen willen immers in hun dagelijks leven de vruchten kunnen plukken van het Europees beleid .
Mijnheer de Voorzitter , onze commissie is blij dat de Europese Commissie in het URBAN-programma de nadruk wil leggen op een betere integratie van alle burgers , ook van etnische minderheden , en op meer veiligheid en misdaadpreventie .
We vinden ook dat het economische en sociale herstel van stadswijken gepaard moet gaan met het scheppen van een klimaat van tolerantie tegenover minderheden .
Maatregelen die racisme en vreemdelingenhaat kunnen verminderen , moeten daarom beslist aan bod komen in de programma ' s die door URBAN worden gesubsidieerd .
De bestrijding van de alledaagse criminaliteit in de steden , en daardoor ook het versterken van het gevoel van veiligheid voor de burger , is een centrale taak voor het stadsherstel .
Onze commissie heeft vastgesteld dat een innovatieve en doelmatige bestrijding in de steden van de criminaliteit , ook door preventie , alleen maar mogelijk is door gedifferentieerde maatregelen .
In de stedenbouw moeten we bijvoorbeeld rekening houden met de misdaadpreventie , we moeten maatregelen nemen om de jeugdcriminaliteit te verhinderen , zorgen voor de reclassering van misdadigers en modellen bedenken voor een doelmatige samenwerking van degenen die op het plaatselijk niveau het werk doen , zoals de politie , justitie of de sociale diensten .
In onze commissie hebben we het advies met eenparigheid van stemmen goedgekeurd , omdat het voor ons heel belangrijk is dat juist URBAN , dat vroeger met veel succes is uitgevoerd , wordt voortgezet .
Wij gaan er namelijk van uit dat we in de Europese Unie er alleen maar met dergelijke programma ' s in kunnen slagen om op de lange termijn een vreedzaam samenleven van alle burgers te garanderen .
Daarom steunen wij dergelijke programma ' s van ganser harte .
Ik wil het hebben over de wensen van de Commissie werkgelegenheid en sociale zaken voor het grootste van de vier communautaire initiatieven , namelijk INTERREG III .
Een aanzienlijk deel van de middelen voor INTERREG III moet worden gebruikt voor sociale maatregelen .
Dit is niet alleen maar verstandig , het is ook absoluut nodig , omdat 50 % van de werkloosheid in de Unie hoofdzakelijk structurele oorzaken heeft en de situatie in de grensgebieden bijzonder zorgwekkend is .
Ik noem bijvoorbeeld het gevaar van ongewenste migratiebewegingen .
De maatregelen in bijlage II van richtsnoer A die voor subsidie in aanmerking komen zien er in dat opzicht ook veelbelovend uit .
In de mededeling van de Commissie wordt echter met geen woord gerept over de manier waarop de lidstaten moeten zorgen voor deze geïntegreerde aanpak van het sociaal beleid en het werkgelegenheidsbeleid .
Daarom zou ik met name willen wijzen op het belang van meer maatregelen voor de beroepsopleiding , vooral in de gebieden waar de langdurige werkloosheid en de jeugdwerkloosheid hoog zijn .
Richtsnoer B zou ook open moeten staan voor projecten ter bevordering van de werkgelegenheid , met name met het oog op de strategie voor de ondersteuning van de kandidaat-landen .
Voor de maatregelen in het kader van het werkgelegenheidsbeleid lijkt het me trouwens nodig ervoor te zorgen dat de verschillende regio ' s in het Gemengde Samenwerkingscomité goed vertegenwoordigd zijn .
De kennis van zaken en de contacten die nodig zijn om te verhinderen dat de maatregelen voor dat beleid op het abstracte niveau blijven steken , zijn namelijk uitsluitend op het regionale niveau beschikbaar .
De administratieve kosten van INTERREG III zijn volgens mij nog steeds te hoog .
Ik krijg bijna het gevoel dat dit bij de programma ' s van de Commissie onvermijdelijk is .
Daar kunnen we altijd weer kritiek op hebben , en daar moeten we altijd weer kritiek op hebben .
Ik zou erop willen wijzen dat het juist in dit geval rampzalig zou zijn .
Juist bij het werkgelegenheidsbeleid moeten we ervoor zorgen dat de maatregelen zo eenvoudig mogelijk zijn , zodat de sociale dimensie van de Europese Unie weer een gepaste plaats krijgt .
Mijnheer de Voorzitter , de Commissie regionaal beleid , vervoer en toerisme heeft ook het verslag over LEADER + behandeld , en onze commissie was het erover eens dat zij het decentralisatieproces voor het beheer van de acties steunt .
Een dergelijk proces kan volgens ons doelmatig zijn , als er voldaan wordt aan een tweetal voorwaarden .
Ten eerste dienen de plaatselijke groepen representatief te zijn voor de algehele belangen van de plaatselijke gemeenschap .
Ten tweede moet de Commissie haar controlemechanismen zodanig hanteren dat vermeden wordt dat de regionale en plaatselijke overheid de middelen van LEADER + gebruikt voor het steunen van maatschappelijke organisaties en groeperingen die aan de overheid gelieerd zijn .
Wij vinden dat de besluitvormingsorganen voor de projecten paritair moeten zijn samengesteld uit vertegenwoordigers van een drietal componenten : de politiek en het openbaar bestuur , het bedrijfsleven en de maatschappelijke organisaties , met inbegrip van vakbonden en non-gouvernementele organisaties .
Wij willen speciaal benadrukken dat er in al deze organen een evenwichtige vertegenwoordiging moet zijn van mannen en vrouwen .
Bovendien wensen wij te onderstrepen dat het hoofddoel is strategieën voor duurzame ontwikkeling te bevorderen , die positieve effecten sorteren voor een gebied dat de grenzen van de plaatselijke gemeenschap overschrijdt .
Derhalve vinden wij het juist om deze projecten op te nemen in de ontwikkelingsprogramma ' s , met inbegrip van doelstellingen 1 en 2 , en in de ruimtelijke ordeningsplannen van de regio ' s en de landen waar die projecten uitgevoerd worden .
Het doet ons genoegen dat LEADER + gebruikt kan worden voor alle plattelandsgebieden van de Unie .
Wel zijn wij van mening dat concentratie van de communautaire middelen in de meest benadeelde regio ' s noodzakelijk is om de sociaal-economische samenhang van de Unie te versterken , zonder dat de centrale overheid deze middelen aanwendt voor doelen die niets van doen hebben met deze samenhang .
Onze commissie is van mening dat de projecten die gefinancierd worden in het kader van actie 1 het endogene ontwikkelingspotentieel zouden moeten opwaarderen .
Daarbij moet met name gebruik worden gemaakt van plaatselijke tradities , technieken en praktijken , specifieke producties en duurzaam energiebeheer .
Onze commissie steunt het voorstel van de Commissie de acties in een beperkt aantal geselecteerde gebieden te concentreren .
Voorts zijn wij van mening dat , vanwege de veelal verspreide ligging van woonkernen op het platteland , de demografische drempel om voor een project in aanmerking te komen verlaagd moet worden tot tienduizend inwoners .
Wij vinden dat de ontwikkelingsdoelen en de beheersmechanismen van de door LEADER gefinancierde acties 1 en 2 gecoördineerd moeten worden met de overige acties die worden gefinancierd in dezelfde gebieden door andere communautaire programma ' s voor interregionale en internationale samenwerking en partnerschap , zoals INTERREG , SAPARD , PHARE , TACIS , en MEDA .
Mijnheer de Voorzitter , wat het EQUAL-initiatief betreft , spreek ik eerst gedurende twee minuten als rapporteur voor advies van de Commissie rechten van de vrouw en gelijke kansen en daarna twee minuten namens de socialistische leden van de Commissie werkgelegenheid en sociale zaken .
Met het communautair initiatief EQUAL wil men nieuwe instrumenten invoeren ter bestrijding van elke vorm van discriminatie en ongelijkheid .
De Commissie rechten van de vrouw en gelijke kansen heeft in het kader hiervan grote aandacht geschonken aan de discriminatie van vrouwen .
Discriminatie op grond van geslacht is immers structureel en horizontaal van aard .
Vrouwen zijn geen minderheid .
Zij maken meer dan de helft van de wereldbevolking uit en daarom is het volgens de commissie rechten van de vrouw verkeerd discriminatie op grond van geslacht op te nemen onder de andere vormen van discriminatie .
Het zou beter geweest zijn indien men discriminatie op grond van geslacht had opgenomen in een speciaal hoofdstuk van het Verdrag betreffende gelijke kansen van vrouwen en mannen .
Dat zou namelijk de logische gevolgtrekking zijn geweest van de centrale rol die in het Verdrag wordt toegekend aan de gelijke kansen voor vrouwen en mannen .
Ondanks dit punt van kritiek zijn wij verheugd over de voorstellen van de Commissie .
Volgens ons moet gelijkheid van vrouwen en mannen niet alleen een vast bestanddeel zijn van alle vier pijlers van de werkgelegenheidsstrategie en van de daarin behandelde vraagstukken , maar tevens onderwerp zijn van een eigen , aparte pijler .
Wat de voorstellen voor EQUAL betreft , zijn wij van mening dat in de programma ' s van dit communautair initiatief een duidelijk onderscheid moet worden gemaakt tussen prioritaire acties ter bestrijding van seksuele discriminatie en andere vormen van discriminatie .
Het doel moet zijn het gelijkekansenbeleid op te nemen in alle communautaire beleidsvormen .
Daarom moet de klemtoon niet alleen worden gelegd op projecten ter bestrijding van seksuele discriminatie , maar ook op maatregelen ter bevordering van de combinatie van beroeps- en gezinsleven .
Meer algemeen wil ik opmerken dat in de Commissie werkgelegenheid en sociale zaken een diepgaand debat heeft plaatsgevonden over het verslag-Stenzel .
De door de rapporteur voorgestelde benadering was ver verwijderd van hetgeen mijn fractie voorstond .
Wij vonden het voorstel van de Commissie uitstekend , maar hebben wel geprobeerd - en dat was trouwens ook de bedoeling : het Parlement moet een advies uitbrengen dat een stempel kan drukken op de houding van de Commissie en de Raad - oplossingen te vinden die een zo groot mogelijke eensgezindheid en een ruime meerderheid voor het verslag mogelijk zouden maken .
In onze pogingen werden wij geconfronteerd met een aantal zeer delicate punten .
Ik denk bijvoorbeeld aan partnerschappen .
Daarover moet mijns inziens een compromis worden bereikt dat ons in staat stelt het voorstel van de Commissie over te nemen .
Tegelijkertijd moeten wij de Commissie echter vragen een zekere soepelheid te betrachten en ook de mogelijkheid te bieden tot het achteraf opnemen van nieuwe belanghebbenden .
Eveneens vinden wij dat technische bijstand en vereenvoudiging onder de belangrijkste onderwerpen moeten worden opgenomen .
Politiek gezien was het meest delicate vraagstuk dat van de asielzoekers .
Ik wil daar kort op ingaan , aangezien volgens ons het Commissievoorstel op dit punt goed is en eigenlijk alles bevat wat nodig is .
Wij hebben lang gezocht naar een definitie van het begrip asielaanvrager .
Deze ligt juridisch moeilijk , maar ik hoop dat nu een compromis is bereikt met de rapporteur .
De zwijgzaamheid die het Parlement in het verslag betracht ten aanzien van asielzoekers moet worden geïnterpreteerd als steun van het Parlement aan het standpunt van de Commissie .
Voor ons zou het onaanvaardbaar zijn geweest indien het Parlement een stap terug had gezet ten opzichte van het Commissievoorstel .
Dit is ons standpunt en ik wil dit graag beklemtonen .
Ik ga akkoord met het verzoek van de rapporteur om op woensdag over dit verslag te stemmen .
Dan hebben wij nog tijd voor het vinden van een aantal oplossingen en dan kunnen wij ervoor zorgen dat het verslag van het Parlement verder gaat dan het Commissievoorstel en niet minder ver .
Mijnheer de Voorzitter , mevrouw de rapporteur , dames en heren , voor ik nader inga op het EQUAL-verslag , zou ik nog een principiële opmerking willen maken over de richtsnoeren voor de werkgelegenheid , waarop het verslag gebaseerd is .
Daarin staat dat de eigenlijke doelstellingen van een werkgelegenheidsbeleid voor de hele Europese Unie onder andere de volgende zijn : inzetbaarheid , ondernemingsgeest en aanpassingsvermogen .
Met deze doelstellingen willen we er natuurlijk voor zorgen dat de werknemers voor de economie zo nuttig en handzaam mogelijk worden .
Als we echter werkelijk en op de lange termijn iets willen doen aan de bestrijding van de discriminatie , moeten we de burgers in staat stellen hun lot in eigen hand te nemen .
Daarmee zorgen we weliswaar niet voor burgers die handzaam zijn voor de economie , maar wel voor burgers die met gelijke rechten invulling geven aan hun leven .
Het verslag van mevrouw Stenzel gaat desondanks de goede kant op , ook gezien de richtsnoeren die al vastliggen .
Het is de bedoeling om alle asielzoekers en vluchtelingen bij de programma ' s te betrekken , wat trouwens vanzelfsprekend zou moeten zijn .
Toch hebben de conservatieven er in de commissie tegen gestemd .
Daarom luidt mijn vraag : wilt u de mensen met uw beleid in de marge van de samenleving duwen ?
Wat voor idee zit erachter als u werkwilligen het werken verbiedt ?
Is dat niet in flagrante strijd met het richtsnoer over de inzetbaarheid ?
Het is ook vermeldenswaard dat dit een mainstreaming-programma is , want het verslag vertoont nog steeds een gebrek .
De nadruk wordt gelegd op betere kansen op de arbeidsmarkt voor vrouwen door verhoging van het aantal kleuterscholen .
Wie toestaat dat mannen vrolijk op de carrièreladder naar boven klimmen en wie alleen maar voor genoeg kleuterscholen zorgt , zonder iets te doen aan de ongelijke verdeling van de taken die horen bij het krijgen van kinderen , die heeft helaas niet begrepen wat mainstraming betekent , en dat geldt helaas niet alleen voor mannen !
Mijnheer de Voorzitter , dames en heren , de Commissie regionaal beleid , vervoer en toerisme heeft dit advies over het verslag-EQUAL besproken en zonder stemmen tegen en bij één onthouding goedgekeurd .
Ik zeg dat bewust ter inleiding , om duidelijk te maken dat er een meningsverschil bestaat tussen ons en de commissie werkgelegenheid , die ten principale verantwoordelijk is .
In onze commissie hebben leden van alle fracties voor het advies gestemd , omdat de conclusies de relatie toelichten tussen het regionaal beleid , het verkeersbeleid en het toerismebeleid bij de bestrijding van discriminatie en ongelijkheid op de arbeidsmarkt .
De leden van de Commissie regionaal beleid , vervoer en toerisme hebben natuurlijk ook wel oog voor een aantal zwakkere punten in het voorstel van de Commissie .
Ik noem er een paar : ten eerste de vage beschrijving van de onderwerpen die in de partnerschappen voor ontwikkeling aan de orde moeten komen ; ten tweede de selectiecriteria voor de evaluatie van de ingediende projecten , strenge criteria , die de Commissie nog moet uitwerken ; en ten derde het gevaar dat het beheer door de Commissie en de bureaus voor technische bijstand te veel tijd en geld gaat kosten .
Daarom moeten we de administratieve kosten beperken .
Uit deze kritische opmerkingen heeft onze commissie conclusies getrokken .
We hebben sterk de nadruk gelegd op de rol van sociale sector , het toerisme en het midden- en kleinbedrijf bij het creëren van werkgelegenheid voor benadeelde en kansarme personen .
Tegelijkertijd houden we ook rekening met de structurele economische veranderingen en scheppen we een klimaat waarin het niet al te moeilijk is zelf een bedrijfje op te richten .
We moeten de activiteiten binnen de communautaire initiatieven en de Europese initiatieven voor de werkgelegenheid goed synchroon laten verlopen .
Dat is een absolute voorwaarde voor het bereiken van de doelstellingen van het EQUAL-initiatief .
We steunen van harte de nieuwe gedachte om internationale partnerschappen voor de ontwikkeling en een uitwisseling van ervaring in heel Europa te organiseren .
Dit is een essentieel onderdeel van het EQUAL-initiatief .
Deze werkwijze , het streven naar een voordeel voor Europa , maakt van de regionale samenwerking een Europese samenwerking , terwijl de activiteiten toch op het niveau van allerlei regionale organisaties blijven plaatsvinden .
Dat is een goede zaak , en dat heeft dus ook onze steun .
Mijnheer de Voorzitter , dames en heren , geachte collega ' s , vandaag is al gezegd dat het eerste URBAN-initiatief ongetwijfeld een succes is geweest .
Dat dit initiatief nu binnen URBAN II wordt voortgezet , al is het met beperkte middelen , hebben we uitsluitend te danken aan de inzet van gedreven leden van dit Parlement , en vooral ook , zo heeft men mij als nieuw lid verteld , aan mevrouw McCarthy .
Ik zou haar daarom van harte willen danken voor haar inspanningen en natuurlijk ook voor haar verslag over URBAN II .
Wat nieuw is aan het URBAN II-initiatief , is dat het op maat gemaakt is voor kleine steden en stadswijken .
Dat is belangrijk , want vooral kleine steden hebben er vaak meer moeite mee om subsidies te krijgen .
Aan de andere kant kunnen de problemen die ertoe leiden dat er veel geld nodig is voor stadsherstel , juist in zulke steden geconcentreerd ontstaan en navenant ernstige gevolgen hebben .
Om de doelmatigheid van de individuele maatregelen te verhogen , is het aantal projecten voor URBAN II tot 50 beperkt .
Het lijkt me belangrijk dit willekeurig gekozen maximum niet al te streng aan te houden ; het zou aan de lidstaten moeten zijn om te bepalen over hoeveel projecten ze de hun toekomende middelen willen verdelen .
We moeten er echter wel voor zorgen dat vooral in de kleine lidstaten niet weer de wijken van de grote steden in aanmerking komen voor de subsidies .
Daar zou URBAN II slechts een druppel op de gloeiende plaat zijn .
Het lijkt me ook belangrijk dat we de lijst van selectiecriteria voor URBAN II niet overdreven lang maken ; dat zou het programma verwateren .
Integendeel , de projecten die gesubsidieerd worden , kunnen alleen maar een modelfunctie hebben en in de toekomst ook op andere probleemsteden worden overgedragen , als we zorgen voor een streng gedefinieerde lijst van criteria .
Als iemand die ervaring heeft met de gemeentepolitiek in een regio met een lange industriële traditie en veel problemen zou ik u ten slotte , geachte collega ' s , vooral om steun willen vragen voor twee punten van het verslag die , naast de sociale aspecten , voor mij van wezenlijk belang zijn .
Ten eerste : de milieubescherming is essentieel voor een duurzame stadsontwikkeling , en daarom altijd een voorwaarde voor het toekennen van middelen aan een project .
Ten tweede : de preventie en bestrijding van de alledaagse criminaliteit in de steden en van de drugscriminaliteit moet altijd uitgaan van het lokale niveau .
Dat is een absolute noodzaak voor het verbeteren van de kwaliteit van het leven in de stad en moet daarom ook een hoofdrol spelen in het initiatief URBAN II .
Mijnheer de Voorzitter , geachte rapporteurs , geachte toehoorders , ik wil mijn dank uitspreken jegens de rapporteurs , die in korte tijd deskundige verslagen hebben opgesteld .
In mijn fractie is echter kritiek geweest op de timing van het voorbereidend werk in de commissies .
De verslagen zijn laat en werden bovendien in ieder geval in de Commissie regionaal beleid , vervoer en toerisme met grote haast behandeld .
Zo hebben wij een goede gelegenheid voorbij laten gaan om te debatteren over de resultaten , de beste praktijken en de gebreken van eerdere programma ' s .
In verband met het programma INTERREG onderstreept onze fractie het belang van grensoverschrijdende activiteiten en vooral de samenwerking met derde landen .
Belangrijk zijn onder andere de regio ' s op de Balkan en rond de Adriatische Zee , maar naar mijn mening mogen wij ook de samenwerking met Rusland niet vergeten .
Onze fractie wil opnieuw de controle op het gebruik van de fondsen naar voren brengen en benadrukt dat onder andere de programma ' s INTERREG , TACIS , ISPA en PHARE beter gecoördineerd moeten worden .
Momenteel ontbreekt die coördinatie , en de Commissie heeft nog steeds geen nauwkeurige voorstellen gedaan ter verbetering ervan .
Wij hier in het Parlement verwachten dat de Commissie zo snel mogelijk een nauwkeurige verklaring hierover aan onze commissie geeft .
Het is van doorslaggevend belang om lokale bedrijven , organisaties en andere actoren bij de praktische uitvoering te betrekken .
Bij de samenwerkingsprojecten is het nodig dat men op basis van ervaring tot een betere planning , een nauwkeuriger evaluatie en een succesvollere uitvoering komt .
De projecten zijn vaak halverwege blijven steken en de doeltreffendheid is door te veel administratie en bureaucratie verloren gegaan .
Ook van de partners moet worden geëist dat ze zich aan de projecten verbinden en hun eigen aandeel invullen .
Onze fractie herziet enkele amendementen die bij de behandeling in de commissie zijn verworpen .
Ik breng hier nog het verslag over URBAN naar voren .
In haar toelichting heeft de rapporteur op verdienstelijke wijze het minimumbedrag van 500 euro per inwoner behandeld , op basis van de richtsnoeren van de Commissie .
Dat is geen automatische doelstelling , maar moet aangepast kunnen worden aan de in de regio van bestemming heersende omstandigheden .
Dit is zo ' n belangrijk gezichtspunt dat het van de toelichting naar de conclusies van het verslag verplaatst moet worden .
Mijnheer de Voorzitter , geachte collega ' s , INTERREG heeft van alle structuurfondsen misschien wel de sterkste Europese dimensie .
Hier krijgen niet alleen projecten in een regio of een land subsidies , hier gaat het geld naar aangrenzende regio ' s in twee of meer landen .
Helaas geldt dat slecht gedeeltelijk , en wel alleen maar voor de binnengrenzen van de Europese Unie .
Daarbij hebben vooral de regio ' s aan de grens met derde landen behoefte aan een goed instrument om grensoverschrijdend samen te werken .
De verordening wekt de indruk dat het ook kan , maar dat is niet juist .
De Commissie heeft al sinds jaar en dag niets aan de verordening veranderd , hoewel het Parlement daar al lang om vraagt .
Dat betekent in de praktijk dat deze regio ' s voorlopig weer zijn aangewezen op een verwaterd soort steunmaatregel voor randgebieden .
Het Parlement eist al sinds 1996 dat we voor de samenwerking met derde landen een gezamenlijk fonds creëren , om iets aan deze problemen te doen .
Er is echter niets gebeurd !
De problemen worden verwaarloosd en de betrokken regio ' s zijn het kind van de rekening .
Het Parlement eist eens te meer een verbetering en grensoverschrijdende maatregelen .
We verwachten dat er een gezamenlijk fonds wordt gevormd en dat de verordening in samenwerking met de andere commissarissen nog eens wordt bijgewerkt .
We willen een Europa van de burgers , geen Europa van de bureaucraten !
Voorzitter , een derde deel van het geld van de Europese Unie wordt gestoken in fondsen voor allerlei ontwikkelingsdoelstellingen .
Mijn fractie vindt het uitstekend als daardoor achterstanden van regio ' s , steden en bevolkingsgroepen worden weggewerkt of de gezondheid en het leefmilieu worden verbeterd .
Dat is een kwestie van solidariteit en vooruitgang .
Maar het uitdelen van steeds meer geld is geen garantie dat ook de bestedingen steeds beter worden .
De gemeenten en regio ' s waar het geld terechtkomt , hebben inmiddels praktijkervaring opgedaan .
Zij constateren dat het uiterst moeilijk is om het geld te besteden voor de doeleinden waarvoor zij dit het hardst nodig hebben .
Alles wat valt onder economische groei en infrastructuur scoort meestal wel goed , maar sociale doeleinden en milieubestemmingen zijn vaak niet zeker van goedkeuring .
Omdat er grote onzekerheid bestaat over de manier waarop regels worden uitgelegd , worden inmiddels door gemeenten en regio ' s duurbetaalde bureaus ingehuurd .
Deze deskundigen krijgen tot taak om een inschatting te maken van de mate waarin ambtenaren van de Europese Commissie bereid zijn om de plannen goed te keuren .
In sommige gevallen krijg ik de indruk dat het niet gaat om solidariteit of om de oplossing van de meest schrijnende problemen , maar om het overeind houden van gevestigde belangen en om propaganda voor de zegeningen van de Europese Unie .
Het timmeren en schilderen van propagandaborden waarop staat dat het desbetreffende project wordt medegefinancierd door de Europese Unie lijkt daar het belangrijkste doel te zijn geworden .
Er gaat teveel geld verloren aan propaganda en onderzoeksbureaus , aan overleg en controle , en veel geld komt terug in het land waar het vandaan kwam .
Na de geplande toetreding van nieuwe lidstaten met 100 miljoen inwoners , waarvan het welvaartspeil ligt op eenderde tot tweederde van het gemiddelde van de huidige lidstaten van de Europese Unie , zal die verspilling nog meer bezwaar gaan oproepen .
In de Commissie regionaal beleid , vervoer en toerisme was de fractie van verenigd links het eens met de rapporteur voor advies over Leader , de heer Nogueira Román .
Terecht constateerde deze dat het geen goede zaak is om deze gelden te spreiden over alle plattelandsgebieden .
Bij de keuze tussen innovatieprojecten en het concentreren van het geld op de bestrijding van achterstanden kiezen wij voor het laatste , omdat dit het meeste bijdraagt tot gelijkheid .
Innovatie in gebieden waar het al goed gaat , is toch al renderend en vindt ook zonder Europese bijdrage al plaats .
Een tweede punt van aandacht is de mogelijkheid van machtsmisbruik en vriendjespolitiek door regio- en gemeentebesturen .
De nadruk wordt gelegd op plaatselijke groepen waarin overheid , organisaties zonder winstoogmerk en op winstgerichte bedrijven samenwerken .
De discussie is gegaan over de daarbij te hanteren verdeelsleutel .
Daarbij is onder meer een variant aan de orde die doet denken aan het Nederlandse poldermodel , de structureel georganiseerde samenwerking tussen overheid , vakbonden en ondernemersorganisaties .
Laten wij niet vergeten dat verkiezingen voor gemeenteraden en regioparlementen worden gehouden om de gehele bevolking te vertegenwoordigen .
Eigenlijk zou het dus zo moeten zijn dat die organen al een afweging maken en daarbij rekening houden met de wensen van vakbeweging en milieubeweging .
Mijn fractie is er niet tegen dat de vakbeweging en de milieubeweging , waarvan wij de inbreng in de maatschappij belangrijk vinden , nadrukkelijk een eigen rol krijgen toebedeeld .
Dat kan voorkomen dat door kortzichtige of onvoldoende democratisch functionerende lokale besturen bij voorbaat aan hun inbreng voorbij wordt gegaan .
Maar het feit dat wij nu bang moeten zijn voor machtsmisbruik en vriendjespolitiek geeft aan dat de democratie helaas nog niet optimaal functioneert .
Een bezwaar is dat door de beperkte rol van de gekozen organen meer invloed ontstaat voor bedrijven .
Zolang de economie niet berust op democratische afwegingen van de behoeften van allen in plaats van op het maken van winst voor weinigen is het twijfelachtig of de democratie beter functioneert met de invloed van ondernemers dan met de invloed van gemeenteraden .
Ons gaat het om : " Één mens , één stem " in plaats van om " één aandeel , één stem " .
Mijnheer de Voorzitter , binnen de EU is sprake van economische grenzen , en dat terwijl de interne markt , met zijn vrije verkeer van goederen , personen , diensten en kapitaal , inmiddels volledig operationeel is .
Wil de interne markt goed functioneren en wil de Europese eenheidsmunt een succes zijn , dan is het echter belangrijk dat alle regio ' s in Europa , en dat zijn er meer dan honderd , in deze uiterst stimulerende omgeving economisch met elkaar kunnen wedijveren .
Sommige gebieden in de EU zijn economisch zeer sterk ; het inkomen per hoofd van de bevolking ligt er ver boven het gemiddelde .
Er zijn ook arme regio ' s in de Unie , die ter verbetering van hun economische structuur , Europese hulp nodig hebben , zodat ze binnen het EU-stelsel kunnen concurreren .
Daarom was er in de financiële vooruitzichten van de EU voor de periode 1989-1993 en 1994-1999 zo ' n groot gedeelte van de EU-begroting gereserveerd voor de uitvoering van het Europees Fonds voor Regionale Ontwikkeling en het Europees Sociaal Fonds .
Veel regio ' s in Europa hebben nog altijd te kampen met een dubbel probleem : ten eerste een ondeugdelijke infrastructuur op het punt van wegen , waterzuiveringsfaciliteiten en daaraan gerelateerde vervoersnetwerken ; ten tweede de behoefte aan initiatieven ter bestrijding van de jeugdwerkloosheid en de langdurige werkloosheid onder volwassenen - een permanent maatschappelijk probleem in veel Europese steden en plattelandsgebieden .
We moeten er voortdurend op gespitst zijn dat we niet slechts een Europa van louter steden opbouwen .
Er moeten ook werkgelegenheidsplannen komen voor de kleine en middelgrote bedrijven in de plattelandsgebieden van Europa .
In het debat van vanavond gaat het om het functioneren van de EU-initiatief-programma ' s , met name het nieuwe initiatief INTERREG-III , EQUAL en het programma LEADER + .
Uit deze drie programma ' s moet duidelijk blijken wat de EU wil : bevordering van de grensoverschrijdende ontwikkeling , bestrijding van de problemen die langdurige werkloosheid met zich meebrengt en ondersteuning van programma ' s die gericht zijn op de ontwikkeling van het platteland .
Mijnheer de Voorzitter , heel wat steden in de Europese Unie kampen met achterstanden .
Voor de aanpak daarvan zijn binnen de lidstaten niet altijd voldoende middelen beschikbaar om die afdoende aan te pakken .
Daarom is het zinvol dat de Europese Unie de lidstaten blijft ondersteunen en zonodig aanvullen in het kader van URBAN .
De voorstellen van de Commissie inzake URBAN behelzen voor de komende zeven jaar een reductie , zowel van het communautaire budget als van het aantal te begunstigen gebieden .
Ik moet met collega McCarthy vaststellen dat dat aantal gebieden wel erg drastisch is gereduceerd .
Een zekere vrijheid voor de lidstaten om binnen een bepaald budget zelf het aantal projecten te bepalen is gewenst .
Wat het budget betreft , zoals gezegd bestaat URBAN ter ondersteuning van en aanvulling op het nationale beleid .
Om zonodig extra middelen te genereren , is het mijns inziens dan ook volstrekt logisch in eerste instantie naar de lidstaten en private financiers te kijken .
Amendement 2 van de groenen kan dan ook , evenals in de commissievergadering , niet op onze steun rekenen .
Daarnaast ben ik van mening dat steun aan een stad of buurt , zeker waar het de communautaire bijdragen betreft , een stimulanswerking moet hebben .
Structurele steun zou subsidie-afhankelijkheid veroorzaken .
Daarmee schieten we ons doel voorbij .
Tot slot nog een algemene opmerking over INTERREG .
Steun voor grensoverschrijdende initiatieven is mijns inziens slechts dan te verlenen indien die ook daadwerkelijk door de regio ' s gewenst is .
Bij de uitvoering van projecten is het ook van belang dat ze niet in strijd zijn met de algemene communautaire wetgeving .
Volgens het verslag van de Rekenkamer over 1998 is dat geen denkbeeldig risico .
Vandaar ook ons amendement om tegenstrijdigheden tussen algemeen beleid en concrete projecten te voorkomen .
Allereerst ben ik zo vrij uiting te geven aan mijn gevoel van consternatie over het feit dat Oostenrijk door veertien vertegenwoordigers van de Raad veroordeeld is zonder enige vorm van proces .
Mijnheer de Voorzitter , geachte collega ' s , door de hervorming van de structuurfondsen wordt het aantal communautaire initiatieven tot vier gereduceerd .
Ik ben blij met de voortzetting van en de hoge prioriteit voor INTERREG .
Het feit dat het ontwerp voor een richtlijn zo laat wordt ingediend , leidt echter tot een aantal problemen .
Hoewel er tijdens de discussie over de hervorming van de structuurfondsen vaak genoeg om gevraagd is , zijn de regio ' s onvoldoende betrokken bij voorbereiding van de richtsnoeren .
Er is geen naadloze overgang van INTERREG II naar INTERREG III , en dat leidt in de praktijk tot onzekerheid in de planning en tot gaten in de financiering .
Dat is jammer , want het betekent een gevaar voor bepaalde projecten die wel degelijk zinvol zijn .
Bij de uitvoering van INTERREG moet worden gegarandeerd dat er een goede coördinatie komt , ook qua tijdsplanning , met de andere financiële instrumenten die hier aan de orde zijn .
Dat is heel belangrijk voor het doelmatiger gebruik van de beschikbare middelen .
Er ontstaan echter grote problemen , doordat bijvoorbeeld bij PHARE de middelen altijd op jaarbasis en voor een concreet project gegeven worden , terwijl ze bij INTERREG voor meerdere jaren en met het oog op maatregelen worden verstrekt .
Dat zal in de praktijk problemen opleveren , en ik hoop dat INTERREG desondanks zinvol kan worden uitgevoerd .
Mijnheer de Voorzitter , dames en heren , het communautair initiatief LEADER heeft zijn sporen verdiend als instrument om nieuwe ontwikkelingen en proefprojecten in en vanuit het platteland te bevorderen .
Daarom is de voortzetting van dit initiatief en de opvolger ervan , LEADER + , een goede zaak .
Het nieuwe programma LEADER + kan nu overal in de Europese Unie op het platteland worden toegepast , en dat biedt meer mogelijkheden voor de subsidiabele projecten .
We moeten zorgen voor coördinatie tussen LEADER + en de andere programma ' s van de Europese Unie , maar zeker ook voor coördinatie met de nationale steunprogramma ' s .
We moeten vermijden dat de programma ' s twee keer hetzelfde beogen , maar wel profiteren van synergie-effecten .
Daarom is het ook een goede zaak dat we streven naar een beter netwerk tussen de gebieden die van LEADER profiteren .
De landbouw is een van de pijlers van het platteland en moet dus kunnen profiteren van het LEADER-initiatief .
Daarmee bedoel ik dat in het LEADER-initiatief ook de structurele aanpassing in de landbouw een plaats heeft , als daar werkgelegenheid kan ontstaan .
Alle factoren van de economie op het platteland moeten in het programma LEADER + aandacht krijgen .
Slechts door gezamenlijke inspanningen kunnen we optimale resultaten bereiken .
LEADER moet nu snel worden uitgevoerd .
De concrete programma ' s moeten zo snel mogelijk door de Commissie worden goedgekeurd , dat wil zeggen dat de aanvraagprocedure eenvoudig en doelmatig moet zijn en de beslissingen zo snel mogelijk moeten worden genomen .
We lezen hier over een termijn van vijf maanden .
Dat lijkt me een beetje te lang ; het zou sneller moeten kunnen .
Wie een project heeft uitgewerkt , wil namelijk zo snel mogelijk aan de slag .
We zijn heel blij met de vernieuwingen in dit communautair initiatief LEADER + , maar één ding moet me toch van het hart : de Commissie van de Europese Unie heeft voorgesteld een waarnemingscentrum voor LEADER + op te richten , zonder nader op de uitwerking van dit voorstel in te gaan .
Daarom zit ik met een aantal vragen .
Wie gaan daar werken ?
Hoe worden deze mensen benoemd ?
Waar moet dat centrum gevestigd zijn , en vooral , waar komt het geld vandaan ?
Ik zie het anders : LEADER + heeft geen euro over voor nog meer administratieve taken die eigenlijk op de weg van de Commissie liggen .
Bovendien blijkt uit de ervaringen met andere waarnemingscentra dat ze , afgezien van het dubieuze voordeel van een paar nieuwe banen , geen bijzonder nut hebben .
Daarom vraag ik de Commissie haar controletaken zelf uit te voeren en te zorgen voor een goede uitvoering van LEADER + .
Daarbij horen uiteraard ook de gebruikelijke evaluatie en de publicatie van resultaten .
Mijnheer de Voorzitter , de meeste grenzen die Europa eeuwenlang verdeeld hebben gehouden , zijn op kunstmatige wijze getrokken , waardoor geografische gebieden die één geheel vormden werden opgedeeld en waardoor op het vlak van evenwichtige ontwikkeling en samenhang grote ongelijkheid ontstond .
Onze binnengrenzen , of wat daar nog van over is , vormen inmiddels geen bron meer van oorlogen , maar zij produceren nog wel steeds economische achterstand , sociale barrières en gebrek aan culturele communicatie tussen de volkeren van Europa .
Als Europese instellingen hebben wij tot taak te werken aan het helen van deze door de grenzen ontstane littekens , die in tegenspraak zijn met de geest van Europese eenheid .
De sociale en economische samenhang die wij voorstaan , wordt in het kader van INTERREG geconcretiseerd in de vorm van territoriale samenhang en integratie van grensgebieden en perifere regio ' s .
INTERREG vormt vanaf het ontstaan mede de kiem van een werkelijk communautair ruimtelijk ordeningsbeleid en geeft tevens uitdrukking aan een echt polycentrische opvatting van het Europees grondgebied .
Het Europees Parlement gaat akkoord met dit initiatief , maar betreurt het wel dat wij een resolutie hierover moeten goedkeuren terwijl wij nog niet beschikken over een evaluatie van INTERREG II .
Wij beseffen echter dat het ongepast zou zijn de toepassing van dit derde programma nog verder uit te stellen , daar wij dan het welslagen en de continuïteit van de verschillende projecten in uitvoering in gevaar zouden brengen .
Het succes van INTERREG is immers voor iedereen zichtbaar , en de plaatselijke , regionale en nationale autoriteiten die de projecten hebben gecofinancierd , uiten zich ook in die zin .
Samen leren , innoveren , samen werken aan projecten en goede praktijken , wederzijds begrip en wederzijdse tolerantie zijn een aantal vruchten die de deelnemers aan dit initiatief kunnen plukken .
Met dit initiatief is een hele reeks belangwekkende kwesties verbonden , zoals de kwestie van de waarnemingspost en het concentratieprincipe .
Ik zou even stil willen staan bij de beheersorganen .
Er moet gestreefd worden naar gemeenschappelijke interregionale of transnationale beheersorganen , waar alle plaatselijke en regionale autoriteiten alsmede het bedrijfsleven en de maatschappelijke organisaties actief aan deelnemen .
Parallelle projecten aan weerszijden van de grens mogen niet meer voorkomen .
Wij moeten een grensoverschrijdende cultuur creëren , en daarvoor moet de administratieve samenwerking vernieuwd worden .
We moeten op creatieve wijze de bestaande barrières slechten en een oplossing vinden voor de problemen als gevolg van de verschillen in bevoegdheidsniveau in de lidstaten , de regio ' s en de gemeenten .
Het is onaanvaardbaar dat een project niet kan worden gerealiseerd vanwege communicatieproblemen .
Tijdens de beraadslagingen in de commissie hebben wij geconstateerd dat er problemen zijn met de coördinatie van INTERREG met andere jaarlijkse of tweejaarlijkse financiële instrumenten , zoals MEDA , TACIS en PHARE .
In de ontwerpresolutie van het Parlement wordt veel aandacht geschonken aan deze moeilijkheden ; de Commissie worden daartoe voorstellen aan de hand gedaan , met inbegrip van redelijke termijnen om de noodzakelijke wijzigingen aan te brengen .
Mijnheer de Voorzitter , de reden voor mijn bijdrage aan dit debat is de grote mate van succes van het URBAN-initiatief , met name in Ierland .
Ik wil graag dat de Europese bijdragen op dit terrein worden voortgezet .
Het is triest dat honderden , zo niet duizenden , gemeenschappen in de EU gebukt gaan onder zware armoede en tenachterstelling .
Zelfs in zeer rijke lidstaten en steden wonen grote aantallen mensen in getto ' s , waar ze moeten leven zonder deugdelijke faciliteiten en scholing , waar ze te kampen hebben met een onderontwikkelde infrastructuur , en waar drugs en vergelijkbare verschijnselen aan de orde van de dag zijn .
Als de EU wil laten zien dat zij werkelijk iets voor haar burgers en hun gezinnen kan betekenen , moet zij dat doen via steun aan de lidstaten .
Het initiatief is in Ierland bijzonder succesvol en mag , naar ik begrepen heb , ook in andere landen geslaagd genoemd worden .
Het kwam daar nogal langzaam van de grond , maar dat kwam omdat de plaatselijke bevolking er zelf mee aan de slag moest .
Het is belangrijk dat zij bij het werken aan de projecten hun eigen initiatief en hun eigen plaatselijke expertise gebruiken .
Het is heel makkelijk om de projecten snel en op tijd af te ronden , door een beroep te doen op professionele experts van buitenaf , maar dat zou de hele doelstelling van het URBAN-initiatief ondermijnen .
De laatste , afrondende opmerking die ik wil maken , betreft de toewijzing van het geld en de werkzaamheden die in het kader van het initiatief worden verricht : beide dienen onderdeel te vormen van een serieus URBAN-ontwikkelingsbeleid .
Helaas is daarvan momenteel in Ierland geen sprake .
Ik sta uiterst positief tegenover de innovatieve benadering van het EQUAL-programma en de bijbehorende doelstelling : integratie van gediscrimineerde groeperingen in de arbeidsmarkt .
De partnerschappen voor het opzetten en uitvoeren van de programma ' s zijn een heel ingenieus idee , al zijn ze nog experimenteel .
Wat deze partnerschappen betreft , zijn er echter twee punten waarover ik me zorgen maak .
De partnerschappen dienen toegankelijk te zijn voor kleinere groeperingen , zodat deze de programma ' s kunnen opzetten , uitvoeren en controleren .
Het programma dient dan ook flexibeler te zijn .
In het verleden heb ik me ook sterk gemaakt voor het gebruik van eenvoudige taal en het vermijden van jargon , zodat het programma voor iedereen toegankelijk wordt .
Ik ben blij te kunnen constateren dat mijn suggestie in het verslag is overgenomen .
Ik kan het echter niet eens zijn met amendement 9 , omdat dit amendement in zeer moeilijke taal is geschreven .
Mijn tweede punt van zorg betreft de specifieke problemen van bepaalde gediscrimineerde groeperingen , bijvoorbeeld , in het geval van invaliden , de toegankelijkheid van de werkplek .
Projecten dienen ook specifiek op de oplossing van dit probleem gericht te zijn en er moet al bij het opzetten van de programma ' s rekening mee worden gehouden .
Ik zal er in ieder geval rekening mee houden waar het gaat om organisaties en groeperingen in mijn kiesdistrict , de West Midlands .
Over het controversiële onderwerp van de asielzoekers en vluchtelingen wil ik tenslotte graag het volgende zeggen .
Ik ben geen voorstander van deelname aan EQUAL door vluchtelingen aan wie de vluchtelingenstatus is geweigerd en die op het punt staan uitgewezen te worden , maar ik vind wel dat voor alle andere asielzoekers en vluchtelingen deelname mogelijk moet zijn .
Zij hebben net zoveel recht op deelname aan het EQUAL-progamma als ieder ander .
Mijnheer de Voorzitter , waarde collega ' s , in het verslag over de LEADER-programma ' s wordt veel aandacht besteed aan de plattelandsontwikkeling .
Dat is een zeldzaam genoegen .
Bovendien zijn de LEADER-programma ' s altijd de sleutelelementen geweest in het beleid van de Unie inzake de plattelandsontwikkeling .
Laten we niet vergeten dat deze programma ' s niet alleen de Europese ruimtelijke ordening vorm hebben gegeven , maar ook van doorslaggevend belang waren voor de economische en sociale samenhang van de vaak kwetsbare zones , zoals de gebieden die lijden onder woestijnvorming .
Ik wil benadrukken dat lokale actoren er alles aan gedaan hebben om in aanmerking te komen voor het LEADER-programma : ze hebben zich georganiseerd , overleg gevoerd en projecten uitgewerkt .
Deze programma ' s hebben dus een belangrijke bijdrage geleverd aan het bewerkstelligen van het Europa van de burgers .
In het programma LEADER + moeten daarom alle positieve aspecten van de vorige programma ' s behouden blijven .
Ik heb een brandende vraag : waarom moet LEADER + zijn experimentele karakter behouden nu deze programma ' s al tien jaar succesvol zijn ?
Zijn er andere Europese programma ' s die hebben geleid tot 800 originele , specifieke en bijzonder goed geslaagde ervaringen ?
Hoe lang nog zal de Commissie LEADER als een experimenteel programma blijven beschouwen alvorens ze accepteert dat het een mainstreaming-programma voor de plattelandsontwikkeling is ?
Ik wil overigens enkele vraagtekens plaatsen bij de richtsnoeren waarin de Commissie aangeeft het programma LEADER + te willen beperken .
Mijnheer de commissaris , sinds Seattle streven wij Europeanen naar multifunctionele programma ' s voor de plattelandsontwikkeling .
Waarom moeten we dan genoegen nemen met beperkende criteria en zeer ontoereikende middelen ?
Hier spreekt een lid van de Verts / ALE-Fractie tot u : het voorzorgsbeginsel en duurzame ontwikkeling vereisen meer afwisselende en pluriforme benaderingen .
Wat dit punt betreft , stelt de Commissie ons voor de samenwerkingsprogramma ' s voor plaatselijke groepen uitsluitend toegankelijk te maken voor de kandidaat-lidstaten .
Het zou beter zijn om overeenkomstig het voorstel van de Commissie regionaal beleid , vervoer en toerisme de coördinatie tussen LEADER + en de communautaire programma ' s voor samenwerking en partnerschap , zoals INTERREG , PHARE , SAPARD en MEDA , te verbeteren .
Uiteraard moeten we onze solidariteit met Oost-Europa laten blijken , maar dat is niet genoeg .
De bestaande samenwerking met de zuidelijke landen , waarin de vorige programma ' s voorzagen , moet worden voorgezet , met name wat betreft de samenwerking met de Mediterrane landen .
Daarom willen wij nogmaals benadrukken dat de medebeslissing ook voor de landbouw en de plattelandsontwikkeling moet gelden .
Zo kunnen we immers daadwerkelijk de middelen in handen krijgen om met deze programma ' s vooruitgang te boeken , want daar zijn samenwerking en transversale structuren voor nodig .
Mijnheer de Voorzitter , ik heb en-kele heel korte opmerkingen .
Wij spreken nu over de nieuwe programmaperiode en de oriëntatie van de vier communautaire initiatieven zonder over een afgeronde evaluatie van de vorige periode te beschikken .
Dat is een bijzonder kwalijke zaak .
De programma ' s en de doelstellingen lopen gewoonlijk over van ambities , maar de resultaten laten vaak te wensen over .
Bovendien geven het gebrek aan doorzichtigheid en de ingewikkelde opzet van de projecten vaak aanleiding tot wanbeheer en zelfs fraude .
De onderhavige communautaire initiatieven kunnen inderdaad onder bepaalde voorwaarden een opbouwende rol spelen .
Zij mogen echter niet onderworpen worden aan een verkeerd economisch en sociaal beleid , maar moeten hun eigen , zelfstandige rol kunnen vervullen .
Door bijvoorbeeld EQUAL aan te passen aan de doelstellingen van inzetbaarheid en versoepeling van de arbeidsrelaties , maakt men van dit initiatief een nieuwe versie van de plaatselijke werkgelegenheidspacten .
De uitbreiding van het LEADER-initiatief tot alle gebieden van de Unie brengt het risico met zich mee dat de benadeelde gebieden nog sterker worden gemarginaliseerd , ten voordele van de meest ontwikkelde gebieden .
Het INTERREG-initiatief moet ervoor zorgen dat de steun met name wordt verstrekt voor grensgebieden , eilanden , berggebieden en niet-berggebieden , zoals het departement Arta in Griekenland , dat ten onrechte werd uitgesloten van bijlage I van de mededeling van de Commissie .
Mijnheer de Voorzitter , voor dit Parlement en de Commissie is de ontwikkeling van het platteland een beleidsterrein van de hoogste prioriteit .
Ik wil dan ook vandaag hier de verantwoordelijke commissaris , commissaris Fischler , van harte welkom heten .
Wij zijn wat laat met onze reactie op de teloorgang van het platteland , maar u moet maar denken : beter laat dan nooit .
Agrarische familiebedrijven worden momenteel van centraal belang geacht voor het Europese agrarische model .
Ze vormen een zeer belangrijk aandachtspunt , zeker binnen het tijdschema van Agenda 2000 .
Naar mijn mening zijn de komende vijf jaar beslissend voor de toekomst van duizenden marginale boerenbedrijven .
Wij moeten allemaal , zonder uitzondering , alles in het werk stellen om hun voortbestaan te garanderen .
Zoals de commissaris wel weet , biedt het boerenbedrijf op zich niet voldoende garantie voor de continuïteit van de plattelandsgemeenschappen .
Daarom is coördinatie geboden tussen alle beleidsterreinen die de ontwikkeling van het platteland positief kunnen beïnvloeden .
In dit verband is LEADER een doeltreffend ontwikkelingsinitiatief gebleken .
Het biedt plaatselijke gemeenschappen namelijk de mogelijkheid hun eigen ontwikkelingspotentieel aan te boren en actief betrokken te raken bij de aanpak van de problemen .
Het vrijwilligerswerk binnen ontwikkelingsprogramma ' s wordt niet altijd volledig op waarde geschat .
Uit LEADER blijkt echter overduidelijk dat het vrijwilligerswerk een doeltreffend en onmisbaar onderdeel is geworden van het beleid , in de bredere EU-context en op nationaal niveau .
Tot slot wil ik nog zeggen dat ik erg ingenomen ben met de goedkeuring van de Commissie voor LEADER + , maar dat ik me wel zorgen maak over de periode tussen de afronding van LEADER II en de start van het nieuwe programma .
Ik verzoek u dan ook dringend dit probleem serieus te bekijken .
Een continuïteitsbreuk zal ernstige gevolgen voor het programma met zich meebrengen en ongetwijfeld een negatieve uitwerking hebben op vrijwilligers en betaalde medewerkers .
Mijnheer de Voorzitter , mijnheer de commissaris , waarde collega ' s , nu ik op de hoogte ben van de mededeling van de Commissie over het communautair initiatief INTERREG III en in herinnering heb gebracht dat ik binnen de Commissie regionaal beleid , vervoer en toerisme heb deelgenomen aan de stemming over het verslag-Decourrière , wil ik vermelden dat wij opnieuw en uitdrukkelijk ons principe-akkoord verlenen aan dit initiatief .
Wat INTERREG III B betreft , doet het ons genoegen dat de Commissie het belang inziet van de activiteiten om het landschap dat door het beleid inzake de landbouwprijzen is aangetast , te herstellen .
Veel verenigingen , met name jachtclubs , leveren reeds een zeer grote bijdrage aan dit herstel .
Verder wil ik mij scharen achter de opmerkingen van de Commissie regionaal beleid , vervoer en toerisme .
Dit geldt met name voor de opmerkingen waarin de commissie betreurt dat de ultraperifere regio ' s niet in onderdeel A van het programma zijn opgenomen ; voor de opmerkingen waarin ze aangeeft dat de selectiecriteria voor de wijze van uitvoering van programma III C onduidelijk zijn ; en tenslotte voor het verzoek de afgevaardigden te betrekken bij het waarnemingspunt voor grensoverschrijdende , transnationale en regionale samenwerking .
Ik wil overigens aangeven dat ik met betrekking tot INTERREG III en III B grote twijfels heb over het in de mededeling van de Commissie verwoorde voorstel om de bescherming van het milieu uitsluitend te koppelen aan de ontwikkeling van NATURA 2000 .
Ik denk dat deze manier om de ecosystemen te beschermen te abstract is .
De gebruikers zouden immers wel eens grotendeels of geheel kunnen worden buitengesloten .
Ik wil tenslotte benadrukken , en ik hoop dat de commissie en de betrokken Raden van ministers hier begrip voor kunnen opbrengen , dat de Europese afgevaardigden beter moeten worden geïnformeerd over de procedures inzake het opstellen van de INTERREG-programma ' s en vergelijkbare initiatieven .
Het zou nog beter zijn als de afgevaardigden meer bij de uitwerking en uitvoering van deze programma ' s betrokken zouden worden .
Anders wordt het moeilijk de lagere overheden , de nationale regeringen en de burgers te overtuigen van de rol die ze in deze programma ' s spelen .
Voorzitter , ten eerste zou ik de rapporteur van het EQUAL-verslag , mevrouw Stenzel , heel hartelijk willen danken voor al datgene wat zij gedaan heeft om deze moeilijke materie voor ons allemaal onder de knie te krijgen .
EQUAL is een heel moeilijk programma , omdat het zoveel oude programma ' s bij elkaar probeert te brengen en daar toch op een nieuwe manier naar wil kijken , en dat met minder geld dan er in de vorige fondsen ter beschikking stond .
Dat is een moeilijke taak .
Alleen het aantal mensen dat door deze programma ' s geraakt wordt is niet echt verminderd .
Vandaar dat het erg moeilijk is om een evenwicht tot stand te brengen , niet alleen tussen de verschillende landen , niet alleen tussen de verschillende onderdelen , maar vooral ook tussen de verschillende groepen die in het programma genoemd worden , en dat is eigenlijk wat ons tot vandaag heeft beziggehouden .
Er worden hier en daar opmerkingen gemaakt dat de ene groep meer moet krijgen dan de andere .
Ikzelf heb mij in het bijzonder beziggehouden met de positie van de gehandicapten en van de ouderen in het kader van het programma , en ik moet zeggen dat die positie van die ouderen en gehandicapten wel eens helemaal uit het oog verloren had kunnen zijn als het Europees Parlement zich er niet intensief mee had beziggehouden .
Er zijn nog wel wat andere groepen genoemd , maar vooral zijn het de lidstaten die op de loer liggen .
Ik ken bijvoorbeeld een lidstaat die een belangrijk gedeelte van het hele programma wil gebruiken voor één onderdeel , namelijk de vluchtelingen .
Ik zou de commissaris dan ook willen vragen er goed op toe te zien dat er evenwicht tot stand wordt gebracht tussen die verschillende groepen .
Het mag niet zo zijn dat een lidstaat , zogenaamd zich beroepend op de subsidiariteit , kan zeggen dat alles naar één groep toegaat .
Ik denk dat daar streng op moet worden toegezien , want anders krijgt men juist datgene waar de heer Meijer zo voor gewaarschuwd heeft , namelijk dat er gevestigde belangen gaan ontstaan en dat mensen denken dat het geld van hen is .
Dat is niet zo !
Het moet elke keer weer opnieuw verdeeld worden .
Het moet voor innovatieve projecten zijn en het moet niet zo zijn dat het helemaal in de kassen van de minister van Financiën gaat verdwijnen .
Dat is niet de bedoeling , en dat is een belangrijk punt waarmee we hier rekening moeten houden .
Ik geloof dat de overblijvende problemen die we in het kader van dit Parlement hebben gehad , die voor een belangrijk deel voortkomen uit het feit dat het zo moeilijk is die afweging te maken , kunnen worden opgelost .
Wat de Commissie betreft , hoop ik dat die zich zal kunnen aansluiten bij het compromis dat hier in dit Parlement gesloten wordt en dat vooral gericht is op evenwicht .
Om dat nog te onderlijnen - de situatie is natuurlijk een beetje moeilijk - heeft het Parlement het EQUAL-programma gemakshalve en veiligheidshalve voorlopig nog in de reserve gezet , zodat het Parlement naderhand nog overtuigd moet worden van de manier waarop de besteding tot stand kan komen .
Ik geloof dat dat ook goed is .
De positie van het Parlement in deze hele procedure is een beetje onduidelijk .
Ook in het Reglement is de positie onduidelijk en juist daarom is die reserve buitengewoon goed .
Mijnheer de Voorzitter , waarde collega ' s , het lijdt geen twijfel dat met het INTERREG-initiatief een belangrijke bijdrage wordt geleverd aan de economische en sociale samenhang in de Europese Unie .
Ik wil echter wijzen op het belang van INTERREG voor de Balkan .
De politieke ontwikkelingen en oorlogsactiviteiten van de laatste jaren hebben enorme economische gevolgen gehad voor de buurlanden en voor met name mijn land , Griekenland , dat als enige lidstaat van de Europese Unie op dit geteisterde schiereiland ligt .
Niet alleen voor Griekenland en de buurlanden Italië en Oostenrijk , maar voor heel de Europese Unie is de economische en sociale wederopbouw van de Balkan van het grootste belang .
Daardoor zal stabiliteit kunnen ontstaan .
Enkele landen van de Balkan hebben middelen gekregen uit het PHARE- en OBNOVA-programma , andere landen niet .
Daarom is het noodzakelijk dat in de nieuwe programmaperiode - vooral ook met het oog op de uitbreiding en op de kredieten die zijn uitgetrokken met de nieuwe financieringsinstrumenten en verordeningen , zoals ISPA en SAPARD - de financieringsinspanningen en de drie luiken van INTERREG goed worden gecoördineerd met de andere , voor derde landen bestemde financieringsactiviteiten .
Daarom verheugt het ons dat hiernaar wordt verwezen in hoofdstuk 7 van het Commissiedocument inzake de algemene richtsnoeren voor INTERREG .
Bij het streven naar coördinatie , en dus naar efficiëntie , moet men echter alle programma ' s voor ogen houden .
Ik zeg dit omdat er tijdens de vorige programmaperiode in het MEDA-programma problemen zijn opgedoken die absoluut opgelost moeten worden , als men alle aan dit programma deelnemende derde landen een gelijke behandeling wil garanderen .
Tot slot wil ik nog opmerken , mijnheer de Voorzitter , dat bij de vaststelling van de gebieden voor interstatelijke samenwerking geen rekening is gehouden met de specifieke geografische eigenschappen van de Egeïsche Zee .
Deze eigenschappen zouden de instelling van een apart , uit kustgebieden en eilanden bestaand gebied hebben gerechtvaardigd .
Daarom vragen wij de Commissie bij de volgende herziening van de gebiedsindeling extra aandacht te besteden aan het vraagstuk van de samenwerking tussen kustgebieden en eilanden .
Ik sluit af met de opmerking dat de Europese Commissie moet aandringen op initiatieven die tot doel hebben de verschillen tussen onze regio ' s ongedaan te maken en hun harmonische ontwikkeling te bevorderen .
Vandaag is het Valentijnsdag en daarom wil ik als ex-burgemeester van een regionale stad voorstellen dat wij allen onze liefde betuigen aan de Europese regio ' s , met name de regio ' s die deze liefde zo hard nodig hebben .
Mijnheer de Voorzitter , mijnheer de commissaris , de ontwikkeling van het platteland kan en moet uitgaan van drie problemen : het handhaven van de werkgelegenheid ; de verzorging van het landschap ; en , zeker niet minder belangrijk , de bescherming van de plaatselijke cultuur , - die is namelijk essentieel !
Alleen als de bevolking op het platteland blijft wonen , kan de kwaliteit van het leven daar op de lange termijn worden gegarandeerd .
Wat de ontvolking van het platteland betekent kunnen we zien in bepaalde delen van de Alpen , en de gevolgen zijn rampzalig !
Het lijkt me echter gevaarlijk de stedelijke cultuur op te leggen aan het platteland .
We willen ook geen structuren creëren die voor de eeuwigheid op subsidies aangewezen zijn .
We willen een duurzame ontwikkeling .
" Duurzame ontwikkeling " is intussen een modekreet geworden , maar we weten allemaal wat we ermee bedoelen .
Dat kunnen we echter alleen maar bereiken als we zorgen voor het parallel verlopen van de ontwikkelingen in het toerisme en in de landbouw .
Achter de investeringen moet een visie zitten .
We moeten de jonge en creatieve krachten aan het platteland binden , want als die allemaal vertrekken gebeurt er niet meer veel .
Niemand wil alles over één kam scheren .
We willen projecten bevorderen die een model kunnen zijn , die een sneeuwbaleffect kunnen hebben voor andere , vergelijkbare projecten .
Ik vind dat we ook subsidies moeten geven voor kringloopmodellen , en al schoten LEADER I en LEADER II daar misschien te kort , al met al zijn de resultaten toch zeker bevredigend .
Ik zou u ook met klem willen vragen om te overwegen of we met betrekking tot het aantal inwoners en de dichtheid van de bevolking misschien niet alleen voor de noordelijke landen uitzonderingen kunnen maken , maar ook voor de berggebieden , de Alpen , de Pyreneeën en de Sierra Nevada , waar ik net vandaan kom .
Mijnheer de Voorzitter , ik wil het hebben over het verslag inzake het programma EQUAL en vooral over de kwestie van het vluchtelingenbeleid .
Vorige week hebben we een diepgaande discussie gevoerd over de regeringsformatie in Oostenrijk .
Vandaag discussiëren we reeds over het vluchtelingenbeleid van de Oostenrijkse regering , aangezien mevrouw Stenzel , die het verslag over het programma EQUAL heeft opgesteld , hier immers de conservatieve Oostenrijkse coalitiepartij en het beleid van deze partij vertegenwoordigt .
Het meest opzienbarende in haar oorspronkelijke verslag was dat zij de steun aan vluchtelingen wilde beperken tot steun aan de kleine groep vluchtelingen die onder de Conventie van Genève valt , dat wil zeggen de zogenaamde quotumvluchtelingen of VN-vluchtelingen .
In feite zijn het echter de andere vluchtelingen , namelijk degenen die buiten de quota vallen en geen recht hebben op steun van de VN , die de grootste behoefte hebben aan steun .
De parlementaire commissie heeft dit discriminerende voorstel verworpen en besloten dat alle vluchtelingen onder dezelfde voorwaarden een plaats moeten hebben in het EQUAL-programma .
Een deel van de parlementaire commissie heeft zich echter achter het voorstel en de formuleringen van mevrouw Stenzel geschaard .
Dat betekent volgens mij dat het Haider-beleid reeds zijn schaduw over dit Parlement werpt .
Daarom is het van cruciaal belang dat het Parlement met de grootst mogelijke nadruk vaststelt dat vluchtelingen thuishoren in het EQUAL-programma .
Tenslotte vermeld ik nog dat ik vorige week enige reserves had toen we het over de regeringsformatie hadden , maar ik heb geen enkele reserve om het Oostenrijkse vluchtelingenbeleid te bediscussiëren en te bekritiseren .
Ik hoop dat de betrokkenheid van het Parlement ditmaal even groot is .
Mijnheer de Voorzitter , in de laatste financiële vooruitzichten van de EU voor de periode 1994-1999 , toen er 13 verschillende initiatieven van kracht waren , kreeg het grensoverschrijdende programma INTERREG II een belangrijke rol toebedeeld .
Het feit dat het INTERREG-initiatief in de volgende ronde van structuurfondsen voor de periode 2000-2006 wederom aanwezig is , bewijst naar mijn mening overduidelijk hoeveel belang de EU-lidstaten hieraan hechten .
INTERREG I , uit de periode 1989-1993 , en INTERREG II , dat van 1994-1999 operationeel was , zijn een doorslaand succes gebleken , omdat zij het middel bij uitstek waren voor nauwere samenwerking op het gebied van sociale en economische ontwikkeling tussen buurlanden binnen de EU .
Zelf ben ik afkomstig uit de grensgraafschappen in het noordwesten van Ierland .
Ik ben dus door de jaren heen getuige geweest van de belangrijke rol die INTERREG I en II hebben gespeeld , en ik ben dan ook verheugd over de komst van INTERREG III .
De Commissie wijst 67 miljoen pond toe aan het programma-INTERREG III , dat besteed zal worden aan voortzetting van de ontwikkeling van grensoverschrijdende economische projecten tussen de Republiek Ierland en Noord-Ierland .
De Europese Unie heeft door de jaren heen een belangrijke rol gespeeld in de ontwikkeling van de grensgraafschappen in Ierland .
De Europese Unie levert met haar 80 miljoen pond de grootste bijdrage aan het internationaal fonds voor Ierland .
De EU financiert 75 % van het vredes- en verzoeningsprogramma .
Alles wel beschouwd , hebben INTERREG , het internationaal fonds voor Ierland en het vredes- en verzoeningsprogramma een belangrijke rol gespeeld in het vredesproces dat momenteel gaande is .
Mijnheer de Voorzitter , in mijn spreekbeurt over INTERREG zal ik mij beperken tot een aantal punten van kritiek , want ik moet natuurlijk ook mijn spreektijd respecteren .
Wij zijn allen verheugd over de voortzetting van dit programma en over de uitbreiding van de activiteiten in het kader van het programma .
Dit beperkt zich nu niet meer tot grensoverschrijdende samenwerking , maar behelst ook interregionale en interstatelijke samenwerking .
Dit doet ons echter niet uit oog verliezen dat het leeuwendeel van de beschikbare kredieten , 50 % tot 80 % , nog steeds bestemd zal zijn voor grensoverschrijdende samenwerking , dat wil zeggen voor luik A van het INTERREG-programma .
Men heeft besloten voor dit luik de huidige samenwerkingsbestekken , en daarmee de keuze met betrekking tot de in aanmerking komende regio ' s , ongewijzigd te handhaven .
Dat besluit is volgens ons onaanvaardbaar .
Het is in strijd met de geest van het programma .
Wij hopen van ganser harte dat de Europese Commissie daarover nog eens nadenkt en uiteindelijk het standpunt van het Parlement overneemt , niet uit hoffelijkheid , maar omdat ons standpunt gefundeerd is .
De grensoverschrijdende samenwerking blijft beperkt tot uitsluitend landsgrenzen , en daar waar men besloten heeft uitzonderingen toe te kennen in verband met zeegrenzen , is er van doorzichtigheid geen sprake .
Ook zijn die uitzonderingen vaak gemaakt ter compensatie van elders in de communautaire politiek genomen besluiten .
De discriminatie heeft vooral ernstige gevolgen voor de eilanden .
De regionale toestand van eilanden wordt niet uitsluitend bepaald door het feit dat zij alleen zeegrenzen hebben .
Toch zet men de discriminatie van eilanden voort en negeert men de inhoud van artikel 158 van het Verdrag , waarin de eilanden uitdrukkelijk worden genoemd in verband met het cohesiebeleid .
Men maakt de situatie nog erger door de betekenis te miskennen van de nieuwe ontwikkelingen die zich voordoen in de context van de uitbreiding met regio ' s zoals Malta .
Daarom stellen wij voor de in aanmerking komende regio ' s uit te breiden , met name wanneer het gaat om de NUTS III-grenzen van Sicilië in relatie tot Malta en om de Adriatische regio ' s in relatie tot de Balkan .
Mijnheer de Voorzitter , mijnheer de commissaris , waarde collega ' s , het doet mij genoegen dat de ultraperifere regio ' s , waaronder de Franse overzeese gebieden , in het kader van het communautair initiatief INTERREG III niet onbesproken zijn gelaten .
Dit opent enige perspectieven voor de samenwerking tussen deze regio ' s en de landen in de geografische zone waarin ze zich bevinden , ook al hadden we op meer gehoopt .
Zo hadden we graag gezien dat deze regio ' s meer toegang zouden krijgen tot de verschillende onderdelen van het programma .
Gedurende lange tijd , waarschijnlijk als gevolg van de bestaande koloniale banden , hadden onze regio ' s hun blik geheel op het Europese moederland gericht .
Ze negeerden hun naaste buren , en minachtten ze zelfs .
Dit tijdperk ligt nu ver achter ons .
Onze regio ' s weten nu dat ze deel uitmaken van de omgeving waartoe ze vanuit geografisch , cultureel en historisch oogpunt behoren .
Daarom willen ze nauwer met die omgeving verbonden zijn .
Deze bewustwording vloeit niet alleen uit hun identiteit voort .
De ultraperifere regio ' s weten steeds beter wat hun sterke kanten zijn .
La Réunion neemt bijvoorbeeld vanwege zijn ligging een strategische positie in de handel tussen de landen van zuidelijk Afrika en die van Zuidoost-Azië in .
Het eiland kan het zich niet permitteren aan de zijlijn te blijven staan en toe te kijken hoe landen zich in dit gebied groeperen .
Het zou dan immers een historische kans laten liggen .
Onze regio ' s in de Caraïben bevinden zich in een vergelijkbare situatie .
Wij zijn er tenslotte van overtuigd dat onze jongeren kunnen ontsnappen aan de dramatische werkloosheid , als wij onze knowhow , die we dankzij de Europese structuurfondsen hebben verkregen , kunnen exporteren naar onze buurlanden .
Met behulp van de middelen die voor het INTERREG-programma ter beschikking worden gesteld , kunnen onze regio ' s daadwerkelijk fungeren als bruggenhoofd tussen de Europese Unie en de geografische zones van die regio ' s , wat de wereldwijde positie van de Unie versterkt .
Ik reken erop dat de Commissie , en met name u , mijnheer de commissaris , ons de middelen in handen geeft om doelmatig te werk te kunnen gaan .
Mijnheer de Voorzitter , commissarissen , ik sta uitermate positief tegenover de mogelijkheden tot uitbreiding van de trans-Europese samenwerking in het kader van INTERREG , maar ik ben bang dat het voorstel in deze context minder mogelijkheden biedt voor maritieme dan voor andere gebieden .
Ik deel de vrees van de Commissie dat afstand schadelijk zou kunnen zijn voor een doeltreffende samenwerking .
Desalniettemin zijn er veel maritieme gebieden waartussen al banden bestaan .
Verschillende plaatselijke autoriteiten in het gebied rond de Noordzee laten zien dat samenwerking heel goed mogelijk is .
INTERREG dient een dergelijke samenwerking te stimuleren .
In dit verband zou ik graag een aantal kleine aanpassingen in de richtsnoeren aangebracht zien , teneinde wat meer flexibiliteit te creëren en te zorgen voor opvang wanneer de belangen van maritieme gebieden tussen onderdeel A en onderdeel B in dreigen te vallen .
Deze aanpassingen houden in dat er meer duidelijkheid komt over de mogelijkheden van samenwerking tussen maritieme gebieden , en dat er meer ruimte wordt gegeven aan de ontwikkeling van praktische , zichtbare projecten , met name van infrastructurele aard .
Door dergelijke maatregelen komen maritieme en insulaire gebieden op gelijke voet te staan met andere gebieden binnen de EU .
Ik hoop dan ook dat deze aanpassingen worden aanvaard .
Mijnheer de Voorzitter , onze fractie is het van harte eens met het horizontale karakter van het EQUAL-initiatief .
Daardoor hoeft men zich bijvoorbeeld als Britse moslim met een of andere lichamelijk handicap niet meer af te vragen tot welke discriminatiegroepering binnen de doelgroep men behoort : men kan zijn eigen deskundigheid en ervaring gebruiken voor het oplossen van problemen in plaats van zelf als het probleem aangemerkt te worden .
Binnen de betreffende organisaties is veel waardevolle deskundigheid aanwezig , waarvan anderen kennis zouden moeten kunnen nemen .
We zijn ook blij met de erkenning van de noodzaak tot evaluatie en verspreiding van de beste praktijken , zodat de transnationale samenwerking kan worden aangescherpt .
We zijn dan ook , net als anderen in dit Parlement , bezorgd over het grote aantal amendementen die tot doel hebben de mensen die maatschappelijk toch al het meest buiten de boot vallen , nog verder uit te sluiten , via een zeer nauwe definitie van het begrip ' vluchteling ' .
Mijn fractie steunt deze amendementen niet .
Wij maken ons ook zorgen over het grote aantal amendementen die flexibilisering tot doel hebben , maar die wellicht kunnen leiden tot onduidelijkheid over de vraag wie bij de uitvoering van het EQUAL-initiatief de verantwoordelijkheid draagt .
Mijnheer de Voorzitter , tot mijn vreugde stel ik vast dat URBAN de richting uitgaat van een geïntegreerde benadering van de problemen , en oplossingen probeert te vinden voor onderling verbonden vraagstukken .
Er bestaat echter wel gevaar voor versnippering .
Door zoveel verschillende doelstellingen na te streven , loopt men immers het risico inefficiënt te worden .
Elk in verval geraakt stadsgebied is weliswaar een geval op zich , maar er is een harde kern van problemen die al deze gebieden gemeen hebben : werkloosheid , de aftakeling of zelfs afschaffing van overheidsdiensten , en het verdwijnen van kleine en middelgrote - commerciële en niet-commerciële - ondernemingen .
Ik zou graag willen dat men met URBAN vooral probeerde oplossingen te vinden voor deze oorzaken van stedelijk verval .
Dat betekent natuurlijk dat er overleg moet plaatsvinden en dat er coördinatie moet zijn tussen het centraal gevoerde beleid en het ontwikkelingsbeleid , opdat met het ontwikkelingsbeleid een bijdrage kan worden geleverd tot de doelen die men in onze landen met URBAN nastreeft .
Programma ' s zoals URBAN mogen geen alibi worden voor het achterwege laten van een ontwikkelingsbeleid .
Mijnheer de Voorzitter , mijnheer de commissaris , waarde collega ' s , ik wil mij in mijn betoog beperken tot het verslag van de heer Francis Decourrière .
Het communautaire initiatiefprogramma INTERREG is een zeer belangrijk instrument voor de ontwikkeling en ruimtelijke ordening van het Europese grondgebied .
Het verslag is met name van belang omdat hierin wordt verwezen naar de banden tussen het centrum van de Unie en haar periferie .
INTERREG moet dus een instrument zijn ter bevordering van de territoriale samenhang van de Unie .
We moeten immers een Europa van twee of drie snelheden zien te voorkomen .
Het lijkt me duidelijk dat de regionale en plaatselijke autoriteiten , de organisaties die deze regio ' s en gemeenten vertegenwoordigen , het Comité van de regio ' s en natuurlijk het Europees Parlement ondubbelzinnig en zo vroeg mogelijk bij de uitwerking van dit programma betrokken hadden moeten worden .
Helaas is de Commissie tijdens de voorbereidingen op haar mededeling van 13 oktober jongstleden aan dit uitgangspunt voorbijgegaan .
Ik schaar mij achter de algemene richtsnoeren van INTERREG III , maar ik denk dat het zeer belangrijk is om ervoor te zorgen dat dit door EFRO gefinancierde programma beter aansluit bij de andere fondsen voor buitenlandse samenwerking , zoals met name het Europees Ontwikkelingsfonds voor de ACS-landen .
Wat dit punt betreft wil ik de Commissie regionaal beleid , vervoer en toerisme ervoor danken dat ze mijn amendementen hebben aangenomen waarin ik verzocht de EOF toe te voegen aan de lijst met deze fondsen .
De ultraperifere regio ' s , en met name de vier Franse overzeese gebieden , moeten zowel van INTERREG III als de EOF gebruik kunnen maken , zodat ook deze gebieden in hun respectieve geografische zones samenwerkingsprojecten met hun ACS-buren kunnen financieren .
In de richtsnoeren die ze in haar mededeling heeft opgenomen , biedt de Commissie de ultraperifere en insulaire regio ' s slechts beperkte mogelijkheden .
Ik wil de Commissie verzoeken hier nog eens naar te kijken .
Deze regio ' s moeten net als de andere regio ' s van de Unie volop kunnen profiteren van INTERREG III .
Het REGIS-programma dat voor de ultraperifere regio ' s was bestemd , bestaat immers niet meer .
Tenslotte betreur ik het dat er zo weinig financiële middelen zijn gereserveerd voor onderdeel C , dat bestemd is voor interregionale samenwerking .
Niemand kan immers ontkennen dat dit onderdeel een belangrijke toegevoegde communautaire waarde heeft .
Mijnheer de Voorzitter , mijn uitgangspunt is het EQUAL-verslag en de gelijke behandeling van mannen en vrouwen , hoewel ik moet bekennen dat het intussen lastig wordt voor de zoveelste keer over dit onderwerp te praten , zeker op mijn leeftijd .
Helaas is het nodig er nog eens op te wijzen dat er nog steeds geen gelijke behandeling is .
Misschien kan een doorbraak op dit vlak ook positieve veranderingen op andere terreinen bewerkstelligen .
Voor mij betekent gelijke behandeling namelijk niet dat beide huwelijkspartners fulltime werken en de kinderen toevertrouwen aan een kindermeisje , met andere woorden aan een immigrant die de kans niet heeft gekregen een andere baan te vinden .
Dan zijn we geen stap verder dan eeuwen geleden .
Neen , voor mij betekent gelijke behandeling dat iedereen zowel aan het arbeidsleven als aan het gezinsleven deelneemt .
De evolutie gaat echter helaas de andere richting uit .
Ik vind daarom de inhoud van paragraaf 7 uiterst belangrijk .
Daarin staat namelijk dat " EQUAL een proef moet vormen voor de bevordering en verspreiding van nieuwe methoden ter bestrijding van discriminatie op de arbeidsmarkt . "
Wij willen hopen dat het lukt .
Mijnheer de Voorzitter , ik doe een beroep op het Reglement om te zeggen dat ik tijdens het vragenuur aan de Commissie niet aanwezig zal zijn , omdat er terzelfdertijd in de Commissie rechten van de vrouw en gelijke kansen een debat plaatsvindt over vrouwen in het besluitvormingsproces .
Overigens heb ik geen specifieke vragen gesteld , maar ik hoop dat de Commissie toch geluisterd heeft naar wat ik heb gezegd .
Mijnheer de Voorzitter , dames en heren , degenen die zich met het platteland bezighouden weten dat het programma LEADER , en dat geldt zowel voor LEADER I als voor LEADER II , en hopelijk nu ook voor LEADER + , een van de grote successen was onder de programma ' s van de Europese Unie .
Een van de redenen daarvoor was dat het concept van LEADER altijd tot een hoge participatie van de plaatselijke bevolking heeft geleid .
Ik ben blij dat dit concept ook in LEADER + weer terug te vinden is .
Er is echter een probleem , dat we samen moeten aanpakken .
LEADER is een soort atelier met een bottom-up-concept .
Daarom zijn er in LEADER I en II talloze ideeën gegroeid , die succesvol zijn , maar uiteindelijk natuurlijk niet meer zo nieuw zijn .
Dan komen er nieuwe ideeën , en de oude ideeën vallen uit de boot ; dat is nu eenmaal het concept van LEADER .
Daarom moeten we ervoor zorgen dat de goede LEADER-projecten , die hun kwaliteit bewezen hebben , niet plotseling worden stopgezet .
Wat goed is , moet uiteindelijk worden overgeheveld naar de normale programma ' s , als vertrouwd en betrouwbaar onderdeel van de steunprogramma ' s voor het platteland .
We willen met nieuwe ideeën iets uitproberen in LEADER , samen met de plaatselijke bevolking , met de verenigingen , met de talloze NGO ' s , met de kerk , met iedereen die ertoe heeft bijgedragen nieuwe ideeën voor het platteland de ruimte te geven .
Daarom moeten we ervoor zorgen dat wat goed is , wat uitstekend is , uiteindelijk wordt behandeld als een klassiek instrument voor een gezond beleid voor het platteland .
Ik doe een beroep op de Commissie : zorgt u ervoor dat de organisaties en burgers die actief willen meewerken , ook werkelijk aan de bak komen .
U moet verhinderen dat men bepaalde organisaties , die net zijn opgericht om een nieuw idee bevorderen , en die nog niet zo bekend zijn , terzijde schuift , al is het misschien ook om redenen van plaatselijke of regionale politiek .
Profiteert u van de goede ervaringen die tot nu toe met LEADER zijn opgedaan .
Soms lijken projecten op luchtkastelen en vrijwilligers op idealisten , maar in de praktijk , bij de uitvoering , blijkt dan dat de officiële politiek , ook op ons niveau , geen idee had van hun visionaire kwaliteit !
Dat was de charme van LEADER , en die mag vooral niet verloren gaan !
Mijnheer de Voorzitter , ik ben zeer ingenomen met het EQUAL-initiatief en met het verslag , waarin wordt benadrukt dat er onderscheid moet worden gemaakt tussen activiteiten ter bestrijding van discriminatie van vrouwen en activiteiten ter bestrijding van discriminatie van minderheidsgroeperingen .
Vrouwen zijn geen minderheid en worden vaak dubbel gediscrimineerd : als lid van een minderheidsgroepering en op grond van sekse .
Daarom is - naast mainstreaming - specifieke , op vrouwen gerichte actie geboden .
Het verslag gaat hierop in en bevat een voorstel voor geïntegreerde actie om gelijkheid van man en vrouw op alle terreinen van arbeid te realiseren .
In het verslag wordt ook gewezen op het belang van samenwerking met de plaatselijke en regionale instanties die zich het dichtst bij de mensen bevinden om mainstreaming van alle projectresultaten te garanderen .
Deelname van vrijwilligers en groeperingen uit de gemeenschap is ook een wezenlijk element in het EQUAL-initiatief en de bijbehorende projecten .
Via de ontwikkelingspartnerschappen binnen de thematische terreinen die in amendement 22 worden genoemd , zouden zelfs de kleinere organisaties een rol kunnen spelen in het EQUAL-initiatief .
Mijn fractie steunt amendement 22 .
Mijnheer de Voorzitter , waarde collega ' s , het verslag dat vandaag in het Parlement wordt besproken , is ongetwijfeld van groot belang .
De betekenis van het communautair initiatief INTERREG voor de periode 2000-2006 moet echter niet alleen gezocht worden in de daarmee beoogde doelen , maar vooral ook in de meerwaarde die daarmee wordt gecreëerd , gezien de op de til zijnde uitbreiding van de Europese Unie met nieuwe Midden- en Oost-Europese en mediterrane lidstaten .
Juist met het oog op deze uitbreiding moet de Europese Unie mijns inziens alles in het werk stellen om de regionale verschillen te verminderen en een eind te maken aan het isolement van de grensgebieden .
Wij mogen namelijk niet vergeten dat de grensgebieden een belangrijke rol hebben te vervullen : zij zullen een soort scharnier zijn tussen de Unie en de kandidaat-landen .
Daarom heb ik enkele , mijns inziens zeer belangrijke , amendementen ingediend , die zijn overgenomen door de Commissie regionaal beleid , vervoer en toerisme .
Daarin wordt gevraagd om de lijst van voor grensoverschrijdende samenwerking in aanmerking komende gebieden uit te breiden en daarin ook alle Adriatische regio ' s en de aan Malta grenzende Siciliaanse provincies op te nemen .
Het is namelijk onbegrijpelijk waarom deze regio ' s niet voorkomen in afdeling A van bijlage I. Ik vertrouw erop dat commissaris Barnier en de voorzitter van de Commissie , overeenkomstig de gedragscode , rekening zullen houden met het standpunt van het Parlement .
De samenwerking met de kandidaat-landen en de ondersteuning van de grensgebieden zijn voor heel Europa van fundamenteel belang .
Tot slot is het volgens mij wenselijk te streven naar een betere coördinatie tussen het INTERREG-initiatief en de communautaire programma ' s die betrekking hebben op aspecten van het buitenlands beleid .
Dat zou een krachtig instrument kunnen zijn om een allesomvattende , geïntegreerde programmering te verwezenlijken .
Mijnheer de Voorzitter , geachte commissarissen , waarde collega ' s , LEADER I was met name dankzij de grote flexibiliteit in de verdeling van beheerstaken tussen de Commissie en de plaatselijke vertegenwoordigers een groot succes .
Ik vind het jammer dat het eindoordeel van de Commissie over LEADER II minder positief is , met name vanwege de kwaliteit van de projecten , de gebruikte financiële middelen en de onverschilligheid van enkele plaatselijke vertegenwoordigers tegenover de logge administratieve en financiële procedures waarmee ze werden geconfronteerd .
Het doet me echter genoegen dat in het kader van LEADER + nieuwe middelen zijn vrijgemaakt om de plattelandsgebieden te helpen hun mogelijkheden te ontplooien en de doelstellingen voor lokale en duurzame ontwikkeling te verwezenlijken .
Mijns inziens is het belangrijk dat er extra aandacht wordt besteed aan onderzoek naar nieuwe manieren waarop het natuurlijk en cultureel erfgoed kan worden beschermd , en aan de verbetering van de economische omgeving teneinde de werkgelegenheid te stimuleren .
Ik denk dat het in het kader van de transnationale samenwerking goed is de positieve ervaringen uit te wisselen .
Ik wil hierbij opmerken dat alle plattelandsgebieden in aanmerking kunnen komen voor LEADER II .
De lidstaten krijgen weliswaar de mogelijkheid om in het kader van dit initiatief de zones te definiëren , maar de Commissie zal erop toe moeten zien dat de middelen niet teveel worden verspreid .
De projecten in minder welvarende zones moeten voorrang krijgen .
Uiteraard moeten de selectiecriteria voor projecten en PG ' s transparant zijn .
Ik denk verder dat we er met name op moeten toezien dat de financiële omwegen in de lidstaten en lagere overheden niet leiden tot vertraging bij de betalingen .
Bij LEADER II hebben dergelijke vertragingen immers geleid tot het faillissement van sommige PG ' s .
Mijnheer de Voorzitter , als afgevaardigde uit een ultraperifere regio moet ik zeggen dat het vanwege het debat over de communautaire initiatieven URBAN en INTERREG voor het regionaal beleid een zeer speciale avond is .
Ik wil eraan herinneren dat het initiatief URBAN gericht is op het verbeteren van de levenskwaliteit van de burgers in de wijken van de verschillende Europese steden .
INTERREG is daarentegen gericht op het bevorderen van samenhang en het erkennen van de verscheidenheid en het potentieel van de regio ' s van de Europese Unie , met name nu de ultraperifere regio ' s opgenomen worden in hoofdstukken B en C. Met de rapporteur betreuren wij het dat zij zijn uitgesloten van hoofdstuk IIIA .
De verwijzing in INTERREG naar het creëren van een Europees waarnemingspost voor de effecten van samenwerking lijkt ons heel terecht .
De rapporteurs , in het bijzonder de heer Decourrière , worden bedankt voor hun gevoeligheid voor regionale zaken en voor het overnemen van onze amendementen .
Ik hoop dat de commissaris ons voorstel aanvaardt .
Mijnheer de Voorzitter , van de verschillende initiatieven die wij vanavond behandelen wil ik uitsluitend het programma URBAN bespreken .
Het is een vaststaand feit dat wij vandaag dit programma kunnen bespreken , omdat het Parlement voet bij stuk heeft gehouden dat dit initiatief gehandhaafd moest blijven .
De Commissie had voorgesteld het samen met andere initiatieven te schrappen , maar het voorstel van het Parlement en de ontvankelijkheid van de Commissie voor dit voorstel hebben ertoe geleid dat het initiatief URBAN is gehandhaafd .
Ik denk dat wij ons daarmee gelukkig moeten prijzen .
Welke argumenten had de Commissie , en met name commissaris Wulf-Mathies en directeur-generaal Eneko Landaburu , om het programma URBAN te schrappen ?
Die argumenten waren van groot gewicht .
De stedelijke problematiek is namelijk zo belangrijk dat wij die niet mogen aanpakken en als het ware onderschatten door een programma met heel weinig kredieten te bieden .
Nu hebben wij het programma URBAN en daarmee hebben wij iets belangrijks bereikt , dat blijkt geeft van een identiteit van de Europese Unie .
Ik wil mij echter tot commissaris Barnier wenden om steun uit te spreken voor de argumentatie van zijn collega en van de directeur-generaal , want zij hadden denk ik volledig gelijk .
De stedelijke dimensie moet veel dieper geworteld zijn in alle structuurfondsen .
De omvang van de begrotingsgelden die onze steden - waar 80 % van de Europese bevolking woont en waar zich een steeds groter deel van het goede en het kwade in Europa afspeelt - nodig hebben , moet zodanig zijn dat er met deze Europese dimensie rekening gehouden wordt .
Dit programma URBAN mag geen excuus zijn voor het achterwege laten van diepgaande analyses , het stellen van prioriteiten en derhalve een drastische verhoging van de kredieten in de Europese fondsen voor alle programma ' s die de steden aangaan .
Ik vind het derhalve niet nodig alle factoren te beschrijven die deze investeringen in de stedelijke gebieden noodzakelijk maken .
Deze zaken staan op de agenda en ik wil mijnheer de commissaris laten weten dat wij hopen op zijn ontvankelijkheid hiervoor .
Ik ben zeer ingenomen met de sectoroverstijgende benadering in het nieuwe EQUAL-initiatief .
Toch kan ik niet genoeg benadrukken dat het programma moet afrekenen met de verschillende vormen van discriminatie van , met name , gehandicapten : fysieke barrières op de werkplek waarvan werknemers met een beperkte mobiliteit hinder ondervinden ; visuele-informatiesystemen die blinde werknemers uitsluiten ; werkstructuren waaraan mensen met leermoeilijkheden of psychische problemen niet kunnen deelnemen .
Gehandicaptenorganisaties en niet-gehandicapte vertegenwoordigers van gehandicapten moeten bij elk stadium van de besluitvorming betrokken worden .
Daarom heeft dit Parlement paragraaf 10 en 15 van de resolutie ingediend , om ervoor te zorgen dat lidstaten geen enkele doelgroep over het hoofd zien .
Gehandicapten zijn maar al te vaak buiten de boot gevallen .
Omdat gehandicapten geen homogene groep vormen - veel doven zien zichzelf bijvoorbeeld als taalkundige minderheidsgroepering , met een eigen taal en cultuur die niet naar waarde wordt geschat - moeten partnerschappen voor groeperingen van mensen met een bepaalde handicap , of voor andere groeperingen , zoals aangegeven in paragraaf 9 , tot de mogelijkheden behoren .
EQUAL blijft van cruciaal belang , ook voor regio ' s als de mijne , in het oosten van Engeland , die buiten de kredieten van doelstelling 1 vallen .
Wij waren dus extra gemotiveerd om gebruik te maken van de kredieten voor de communautaire initiatieven , met uitstekende resultaten .
Tot de voormalige ADAPT-projecten behoren het CORE-project , dat resulteerde in nieuwe bevoorradingslijnen voor de auto-industrie in Bedfordshire , en projecten gericht op verbeteringen in het kleinbedrijf in Hertfordshire en Essex .
Daarnaast was er het NOW-project .
In dit project werden 70 vrouwen in Suffolk weer aan een baan geholpen .
Een groot aantal van deze vrouwen is ons in het gebouw van het Europees Parlement in Brussel over hun ervaringen komen vertellen .
EQUAL blijft belangrijk voor ons omdat juist in relatief meer welvarende regio ' s laaggeschoold werk wordt afgestoten , terwijl dat werk heel goed gedaan zou kunnen worden door mensen die op de arbeidsmarkt worden gediscrimineerd .
Tot slot wil ik nog iets zeggen over INTERREG .
Het is echt onzinnig dat partnerschappen uit 1994 worden verlengd , terwijl er geen ruimte is voor nieuwe interregionale contacten .
Inmiddels onderhouden de haven van Great Yarmouth en die van Harwich , gelegen aan de kust van Essex-Suffolk-Norfolk , belangrijke contacten op transportgebied en economisch gebied met een aantal Nederlandse partners .
Ik dring er bij het Parlement op aan ons amendement 2 te steunen .
Zo wordt de flexibiliteit gegarandeerd waarmee nieuwe gebieden , met name langs de maritieme grenzen , in het programma kunnen worden opgenomen .
Mijnheer de Voorzitter , mijnheer de commissaris , dames en heren , ik wil ter informatie een punt rechtzetten .
De regering van bondskanselier Schüssel zet het vluchtelingenbeleid van de vorige sociaal-democratische regering van bondskanselier Klima voort .
Er verandert niets aan het Oostenrijkse vluchtelingenbeleid !
Het platteland vormt meer dan 80 % van het grondgebied van de EU , en 25 % van de bevolking woont er .
Als boerin en parlementariër heb ik altijd geprobeerd de landbouw niet apart te beschouwen , maar als deel van het hele platteland .
Ik pleit voor een geïntegreerde aanpak van de plattelandsontwikkeling .
Ik ben er namelijk van overtuigd dat we een actief en aantrekkelijk leven op het platteland - een multifunctioneel platteland - alleen maar kunnen bieden als we ervoor zorgen dat alle burgers met elkaar samenleven en samenwerken .
Het nieuwe programma LEADER + volgt deze geïntegreerde aanpak , en daarom steun ik het .
In de toekomst kunnen we programma ' s niet alleen uitvoeren in de afzonderlijke in aanmerking komende gebieden , maar in alle regio ' s van de Unie .
Deze horizontale aanpak is zinvol , omdat de programma ' s voor de plattelandsontwikkeling ook zo opgebouwd zijn .
De middelen zullen in de toekomst niet meer uit drie fondsen komen , maar uitsluitend uit het EOGFL , afdeling Oriëntatie .
Daarom moeten we de kwaliteit van de programma ' s verhogen , want we willen van het EOGFL een doelmatig financieel instrument maken .
Meer precisie bij de selectie zal de doelmatigheid verhogen ; dan zijn de middelen geen weggegooid geld .
Ik wil vooral nog ingaan op de geïntegreerde en milieuvriendelijke ontwikkelingsstrategie .
Daar ligt voor het platteland een grote kans voor de werkgelegenheid in de toekomst .
Die kans moeten we grijpen , als we de bewoners van het platteland een perspectief willen bieden .
Daarom is een beleid voor het platteland meer dan een beleid voor de boeren .
LEADER + is bedoeld als aanvulling op al bestaande programma ' s .
We willen bijdragen tot een maximale ontwikkeling door dubbel werk en dubbele financiering te vermijden .
Zo kan LEADER + samen met de programma ' s van de verordening 1257 / 99 de tweede pijler van het GLB nog beter flankeren en voor het hele platteland optimale resultaten in de wacht slepen .
Mijnheer de Voorzitter , waarde collega ' s , ik ben niet altijd trots op de activiteiten van dit Parlement , maar het programma URBAN is een van de beste voorbeelden van onze werkzaamheden .
Het is namelijk op initiatief van het Parlement ontstaan .
De Commissie wilde van URBAN af , maar deze keer trok het Parlement aan het langste eind .
Het is goed dat URBAN wordt voortgezet , want op lokaal niveau zijn er goede resultaten mee bereikt .
De problemen in de stedelijke gebieden van Europa verslechteren , maar gelukkig zijn wij het nu met de Commissie eens .
Het grootste deel van de bevolking in Europa leeft in steden , en de problemen daar behoren tot de belangrijkste van het regionaal beleid en zijn zeer complex .
De kans op uitsluiting is er groot .
In veel Franse en Engelse steden bestaan al sloppenwijken , die de bron zijn van veel slechts .
Niemand van ons wil dat er in Europa Zuid-Amerikaanse favela ' s ontstaan .
Wij moeten nu actie ondernemen , voordat het te laat is .
Steden zijn ook van doorslaggevend belang voor de Europese economie .
Wij keren steeds weer terug naar hetzelfde fundamentele probleem van Europa : onze economie ondersteunt het individu niet genoeg en is onvoldoende dynamisch .
De economie moet sterk zijn , zodat wij zorg kunnen dragen voor onze naasten en ons milieu .
Dat is geen politiek , maar de eenvoudige logica van het leven .
Het is goed dat de financiële middelen nu geconcentreerd zijn , want verspreiding levert niets op .
Wij moeten ons nu concentreren op het oplossen van de problemen in de kleine en middelgrote steden , omdat de kritische massa daar niet groot genoeg is .
Zo kunnen wij ook de omringende plattelandsgebieden een extra impuls geven .
Vaak wordt namelijk vergeten dat de problemen van de steden en het platteland in feite hand in hand gaan .
De basis van alles is dat de innovatie en ondernemingszin van het individu moeten worden gestimuleerd , omdat een massabeweging die van het individu uitgaat het gebied intern vernieuwt .
Het geven van financiële steun zonder een economie die op eigen benen staat , heeft geen zin .
Voor even is er genoeg te drinken , maar morgen is de bron weer opgedroogd .
Mijnheer de Voorzitter , met de tenuitvoerlegging van INTERREG III wordt in het Europees samenwerkingsbeleid een nieuwe fase ingeluid .
In het middelpunt van onze belangstelling staan niet alleen meer de binnengrenzen , maar ook de buitengrenzen .
De huidige situatie staat in het teken van mondialisering en culturele openstelling en daarom moet de Europese Unie instrumenten hebben waarmee zij haar banden en communicatiekanalen met de aangrenzende gebieden in met name Oost- en Zuid-Europa kan verstevigen .
De grenzen van de Unie mogen geen hinderpaal meer zijn voor een evenwichtige ontwikkeling .
Integendeel , zij moeten nieuwe kansen bieden , een brug zijn naar een vruchtbaarder samenwerking .
Met de in de commissie goedgekeurde amendementen heeft het Parlement geprobeerd het werk van de Europese Commissie te vervolledigen .
Wij hebben nieuwe gebieden opgenomen op de lijst van voor steun in aanmerking komende regio ' s , hetgeen met name de regio ' s aan de buitengrenzen en de zeegrenzen in het zuiden van Europa ten goede komt .
In haar ontwerprichtsnoeren geeft de Commissie namelijk toe dat deze grenzen meer aandacht verdienen dan ze in het verleden hebben gekregen .
Daarbij houdt zij haar blik voornamelijk gericht op de uitbreiding oostwaarts en het proces van versterkte integratie met de mediterrane anden .
Zoals ook voorzitter Prodi in zijn uiteenzetting van de strategische doeleinden 2000-2005 heeft gezegd , moet het proces van Barcelona nieuw leven worden ingeblazen en moet het een van de prioriteiten van de Unie zijn .
Het INTERREG-initiatief kan een belangrijke bijdrage leveren aan de bewerkstelliging van dit doel .
Wij zijn verheugd over het uitstekende werk van de rapporteur en hopen dat de Commissie rekening zal houden met de door het Parlement gedane voorstellen .
Wij verwachten dat de Commissie haar verplichtingen uit hoofde van de gedragscode voor de uitvoering van de structurele beleidsvormen zal nakomen en dat zij met de opneming van de noodzakelijke wijzigingen in haar ontwerp de omschakeling zal bevestigen die in dit communautair initiatief heeft plaatsgevonden .
Dit is geen instrument meer voor de interne herverdeling , maar een gelegenheid om de betrekkingen met de buurlanden daadwerkelijk te herstellen en nieuw leven in te blazen .
Mijnheer de Voorzitter , deze keer hebben we voor het eerst ongeveer 200 miljard euro voor de structuurfondsen voor de periode tot 2006 .
Daarvan zijn echter slechts 5,75 % gereserveerd voor de communautaire initiatieven INTERREG , LEADER , URBAN en EQUAL .
Dat is 3,75 % minder dan voor de communautaire initiatieven tot nu toe .
Voor EQUAL zijn slechts 2,8 miljard euro beschikbaar , zoals vermeld staat in het evenwichtige verslag van mevrouw Ursula Stenzel .
Des te verbazender is het hoge aantal amendementen en de veel te lange verlanglijst met mogelijke taken .
Hoe kunnen we zo nog prioriteiten vastleggen ?
We zijn het eens over het principe : we moeten de marginalisatie , de discriminatie en de ongelijkheid op de arbeidsmarkt bestrijden .
We moeten door grensoverschrijdende strategieën de benadeelde groepen toegang bieden tot de arbeidsmarkt .
Ik heb geen begrip voor amendementen waarin wordt voorgesteld de BAT ' s weer in ere te herstellen .
Deze bureaus voor technische bijstand zijn zoals bekend aanleiding geweest tot zoveel kritiek op de vorige Commissie , en terecht .
Onze Commissie werkgelegenheid en sociale zaken was immers verantwoordelijk voor de analyse van de ernstige gebreken van LEONARDO , waar de controle vaak achterwege was gebleven .
De Commissie heeft dus ook bij EQUAL nog steeds een directe verantwoordelijkheid , ook voor de controle .
Ze kan voorstellen van de lidstaten alleen maar goedkeuren als deze aan alle voorwaarden voldoen .
Ten eerste moet de integratie worden verbeterd door sectorale en geografische partnerschappen voor de ontwikkeling , waarbij ook rekening moet worden gehouden met de richtsnoeren voor het werkgelegenheidsbeleid .
Ten tweede moet in alle gevallen een rol worden gespeeld door iedereen die erbij betrokken is : de plaatselijke , regionale en nationale overheden , de scholingscentra , de universiteiten , de NGO ' s , de sociale partners en de particuliere sector .
Al deze partijen moeten samen streven naar een duurzaam partnerschap .
Ten derde moet worden gegarandeerd dat de methodes en modellen werkelijk vernieuwend zijn .
De Commissie is dus verantwoordelijk voor het strategische kader voor het bevorderen van de kansen van de burger op de arbeidsmarkt , voor zijn kwalificaties , voor de beoordeling van de resultaten en voor het overal publiceren van de beste praktijken .
Pas dan kunnen we het gewenste multiplicatoreffect bereiken .
Mijnheer de Voorzitter , mijn bijdrage betreft de voorstellen van de Commissie voor de begrotingslijn ter bevordering van het GLB .
Op 26 oktober 1999 heeft de Europese Commissie een voorstel aangenomen inzake een juridische basis voor de begrotingslijn waarin het publiek wordt geïnformeerd over het GLB .
Met dit voorstel wordt de huidige begrotingslijn B2-5122 vervangen door begrotingslijn B1-382 .
Activiteiten met als doel de verbetering van de relatie tussen jonge boeren en de EU , en versterking van de banden met kandidaat-lidstaten en landen buiten de EU , zijn uiterst belangrijk .
Daarom leg ik deze amendementen voor aan de geachte afgevaardigden , zodat zij hun steun kunnen geven aan de bijdragen die met dit soort programma ' s worden geleverd .
Jonge boeren moeten worden gestimuleerd hun boerenbedrijf voort te zetten en dus is het van het grootste belang dat zij goed op de hoogte zijn van ontwikkelingen in het gemeenschappelijk landbouwbeleid .
Voorlichting en scholing van jonge boeren op Europees niveau zijn zeer belangrijk .
Ik wil u dan ook verzoeken een gedeelte van de beschikbare begroting te bestemmen voor de kennisvergroting van jonge Europese boeren .
Wat de voorlichting en scholing betreft : in het verleden was deze begrotingslijn bestemd voor voorlichting , communicatie en scholing .
De Commissie stelt nu echter voor het scholingsonderdeel te laten vervallen .
Ik vind echter dat dit onderdeel gehandhaafd moet blijven , waar het gaat om het geven van relevante informatie over het GLB op Europees niveau .
Een dergelijke Europese scholing zorgt er onder meer voor dat jonge boeren over voldoende kennis van het GLB beschikken om gezonde beslissingen over de toekomst van hun bedrijf te kunnen nemen .
Daarom dien ik drie amendementen in , en ik hoop van ganser harte dat het Parlement deze zal steunen .
Mijnheer de Voorzitter , ik neem het woord om op basis van mijn ervaring in een gemeentebestuur te zeggen dat het juist is , en ik zou zelfs durven zeggen noodzakelijk , dat het programma URBAN zich op een drietal zaken richt .
Ten eerste op het bevorderen van het herstel van infrastructuur en wijken in de oude binnensteden , die soms vervallen zijn .
Ten tweede op het bevorderen en het stimuleren van de economische bedrijvigheid en de sociale activiteiten in die wijken .
Wij zouden weinig hebben aan enkele fraaie straten met nieuwe stoepen en een betegeld wegdek , die wellicht ook nog prachtig verlicht en van wegmarkeringen voorzien zijn , indien wij niet in staat zijn daar bedrijvigheid en dus werkgelegenheid naartoe te brengen .
En ik wil duidelijk maken dat het hier niet gaat om het financieren of steunen van de verschillende maatschappelijke organisaties , maar om het mede op basis van de werkgelegenheidscomponent selecteren van in aanmerking komende projecten ; of om het met andere woorden te zeggen om projecten die de werkgelegenheid en de initiatieven daartoe bevorderen .
Ten derde - maar misschien zouden wij dit eigenlijk als eerste punt moeten noemen - moeten de projecten zich met name richten op de volledige ontplooiing van mens en gezin , omdat de mens er niet voor het recht is maar het recht voor de mens .
In die oude stadswijken wonen veel eenoudergezinnen , gepensioneerde bejaarden die niet meer economisch actief zijn , gezinnen in moeilijkheden en ook gebroken gezinnen .
Deze mensen wonen dus in wijken die in aanmerking zouden moeten komen voor financiering door deze projecten .
Indien wij vanuit de genoemde drie uitgangspunten onze doelstellingen verwezenlijken , zullen de Europese burgers die in de oude stadswijken wonen meer in Europa geloven .
Dat lijkt mij heel belangrijk , want per slot van rekening zullen de steden in het Europees leven een steeds prominentere centrale rol gaan spelen .
Mijnheer de Voorzitter , mijnheer de commissaris , het is duidelijk dat de landbouw alleen er tegenwoordig steeds minder in slaagt de bevolking , en met name jongeren , op het platteland vast te houden .
Dat blijkt ook uit het recentelijk gepubliceerde zesde periodieke verslag over de Europese regio ' s .
Daarin staat dat de 25 regio ' s in de Europese Unie die het meest afhankelijk zijn van landbouw , naast hun traditionele problemen als vergrijzing en ontvolking ook de hoogste werkloosheid hebben .
In deze context heeft de Commissie geleidelijk aan , maar helaas te langzaam , initiatieven gelanceerd die op termijn het GLB meer in evenwicht zullen brengen of daar een aanvulling op zullen vormen .
Die initiatieven zijn erop gericht door een bredere benadering alle beschikbare endogene middelen op het platteland te mobiliseren voor initiatieven en investeringen die rijkdom en werkgelegenheid creëren voor de bevolking daar , zowel voor de boeren als voor de anderen .
Dat is het geval met het recentelijk geformuleerde beleid voor plattelandsontwikkeling dat opgestart is bij de hervorming in het kader van AGENDA 2000 .
Nog meer in het bijzonder geldt dit voor het communautair initiatief LEADER , dat in 1991 gestart is met LEADER I , in 1994 door LEADER II gevolgd is en nu een vervolg heeft gekregen in LEADER + .
Ik zou derhalve een drietal zaken willen benadrukken : ten eerste is het essentieel dat de selectie van de plaatselijke groepen die verantwoordelijk zijn voor de organisatie en de uitvoering van de projecten niet gepolitiseerd is .
Die selectie moet uitsluitend geschieden op basis van de verdiensten van de projecten , en er moet voorrang worden gegeven aan die projecten waarbij meer particuliere organisaties betrokken zijn , die echter in geen geval meer dan 50 % mogen uitmaken van de partners van de PG ' s ; ten tweede moet de samenwerking tussen de PG ' s en soortgelijke organisaties in derde landen plaatsvinden op basis van de oorspronkelijk door de Commissie geformuleerde tekst in punt 18 en niet op basis van de beperkte regels van het STAR-comité , die zonder medeweten van het Parlement zijn geformuleerd .
Daartoe heb ik een amendement ingediend , dat door de landbouwcommissie is goedgekeurd en waaraan hopelijk ook de plenaire vergadering haar goedkeuring zal verlenen ; ten derde zou ik eraan willen herinneren dat LEADER na 2006 niet meer louter een communautair initiatief moet zijn met een proefkarakter , maar onderdeel moet worden van het plattelandsontwikkelingsbeleid van het GLB , dat volgens mij gemeenschappelijk landbouw- , regio- en plattelandsbeleid moet gaan heten .
Ik wil onze collega Procacci gelukwensen met het uitstekende verslag dat hij ons heeft gepresenteerd .
Mijnheer de Voorzitter , de drie commissarissen die met deze vier communautaire initiatieven belast zijn , hebben dit debat met grote belangstelling gevolgd .
Alvorens mijn collega ' s en vrienden Franz Fischler en Anna Diamantopoulou zich hier zullen uitspreken , wil ik enige woorden wijden aan URBAN en INTERREG .
Veel afgevaardigden hebben al over deze programma ' s gesproken .
Ik wil allereerst de rapporteurs van de commissies hartelijk danken voor de uitstekende kwaliteit van hun verslagen .
Verder wil ik de sprekers van de verschillende fracties en de overige EP-leden bedanken voor hun grote belangstelling voor deze twee initiatieven .
Uw betrokkenheid kwam uit de verschillende betogen goed naar voren .
Ook het betoog van mevrouw Arlene McCarthy over URBAN getuigde van deze betrokkenheid .
Ik wil haar hartelijk bedanken , niet alleen voor het werk dat ze heeft verzet en voor het verslag dat ze heeft gepresenteerd , maar voor alles wat ze met betrekking tot dit initiatief voor uw en mijn instelling heeft gedaan .
Verder wil ik meer in het algemeen het Europees Parlement bedanken voor wat het voor de Commissie heeft gedaan .
Het was immers het Europees Parlement dat het vanuit politiek oogpunt wenselijk achtte deze initiatieven te nemen en te handhaven , ten gunste van de rehabilitatie van de in crisis verkerende stedelijke gebieden en ter bevordering van duurzame stedelijke ontwikkeling .
Wij hechten veel waarde aan de door het Europees Parlement voorgestelde geïntegreerde benadering , die ervoor zorgt dat zowel economische en sociale kwesties als milieukwesties in behandeling worden genomen .
Mevrouw McCarthy benadrukt nog een aantal andere punten in haar verslag .
Ze wijst bijvoorbeeld op het feit dat het de doelmatigheid van dit instrument ten goede komt als de financiële middelen geconcentreerd worden besteed , en dat voor de verwezenlijking van de programma ' s een bepaalde kritieke massa nodig is .
Verder wijst ze op het belang van een horizontaal mechanisme .
Wij denken dat het met behulp van een dergelijk mechanisme eenvoudiger zal zijn om op grote schaal resultaten te boeken en om ervaringen en regels voor goede praktijken uit te wisselen .
Tenslotte spreekt de rapporteur over de steeds grotere rol van de lagere overheden bij het opzetten en beheren van de programma ' s , waarbij sprake is van een daadwerkelijk partnerschap .
Dit zijn dus de belangrijkste punten van overeenstemming tussen de voorstellen van de Commissie en die van uw Parlement .
Ik heb met veel interesse naar de verschillende betogen geluisterd .
Ik wil nu ingaan op een enkele punten van kritiek en suggesties die hier zijn geuit .
Ik wil mij bij voorbaat excuseren voor het feit dat ik niet alle sprekers persoonlijk kan noemen , maar zij zullen zich waarschijnlijk wel in mijn opmerkingen kunnen herkennen .
Laat ik beginnen met het URBAN-programma en de maximale drempel van 50 steden , die door sommigen van u arbitrair is genoemd .
Ik deel uw zorgen .
Daarom heb ik mijn diensten gevraagd te overwegen het aantal steden dat in aanmerking komt voor het URBAN-programma in alle redelijkheid te vergroten door een aantal garanties te bieden .
De eerste garantie heeft betrekking op de concentratie van het aantal voor bijdragen in aanmerking komende gebieden .
Ik denk hierbij met name aan gebieden van minimaal 20.000 , en eventueel bij uitzondering 10.000 inwoners .
De tweede garantie heeft betrekking op de kritische financiële massa .
Deze moet 500 euro per bewoner bedragen om de interventie van de Europese Unie efficiënt en zichtbaar te maken .
Met dit bedrag moeten we bovendien versnippering zien te voorkomen .
Versnippering staat immers de zichtbaarheid van de programma ' s in de weg , zowel voor de burgers als voor de gemeenten .
Dat is meteen mijn antwoord op de vraag die over deze drempel gesteld werd .
Verder was er een vraag over aanvullende criteria die in overweging zouden moeten worden genomen bij het selecteren van de gebieden die in moeilijkheden verkeren .
Ook met betrekking tot dit punt ben ik bereid me soepeler op te stellen .
Ik ben bereid om naast de communautaire criteria die in punt 11 van het voorlopige richtsnoer zijn opgenomen , ook andere steekhoudende criteria in overweging te nemen .
Mijn derde punt heeft betrekking op de specifieke maatregelen ten gunste van sommige sociale groepen waar sommige sprekers op hebben gewezen .
Deze groepen betreffen onder meer vrouwen , immigranten en vluchtelingen .
Ik wijs de geachte afgevaaardigden erop dat het URBAN-initiatief met name op deze groepen betrekking heeft .
Indien nodig wil ik graag de tekst herschrijven om deze boodschap nog duidelijker over te brengen .
Ik wil tenslotte wat zeggen over de wijze waarop het URBAN-programma wordt uitgevoerd , maar eerst heb ik nog een opmerking over de selectieprocedure .
Sommige afgevaardigden pleiten voor een minder bureaucratische en meer transparante procedure en willen voorkomen dat er dubbel werk wordt verricht met betrekking tot de projecten en de financiering .
Wat dit punt betreft , moeten we duidelijk zijn : in het kader van de subsidiariteit is het selecteren van de gebieden of gemeenten die aan het URBAN-programma mogen deelnemen in eerste instantie de verantwoordelijkheid van de lidstaten .
De Commissie wil graag iedere bureaucratische overbelasting vermijden , maar dit mag niet ten koste gaan van de deugdelijkheid en de kwaliteit van de programma ' s die ons zijn voorgesteld .
Zou dit wel gebeuren , dat bent u de eerste die ons dat zou verwijten .
Mijn tweede opmerking heeft betrekking op het tijdschema voor de indiening van de programma ' s en de mogelijkheid om samen met het hoofdprogramma een programmacomplement in te dienen .
Ik heb hier geen bezwaar tegen , zolang de belangrijkste vastgestelde termijn maar niet wordt overschreden .
Ik wil erop wijzen dat dit programma in zes maanden moet worden uitgevoerd .
Deze termijn , die overigens gelijk is aan de termijn die we voor INTERREG en de EPD ' s van doelstelling 2 hebben vastgesteld , moet mijns inziens toereikend zijn om een programma op te stellen .
Dat betekent overigens niet dat projecten niet op een later tijdstip nader kunnen worden omschreven .
Ik wil nog een laatste opmerking maken over het URBAN-programma .
Een van uw collega ' s gaf te kennen dat hij de stedelijke dimensie niet alleen in URBAN , maar ook in andere programma ' s wil terugzien .
Ik ben het daarmee eens .
Ik heb zelf tijdens de bijeenkomst van de met ruimtelijke ordening en stedenbeleid belaste ministers gezegd dat ik de stedelijke dimensie niet alleen in URBAN wil terugzien , maar in alle programma ' s van doelstelling 1 en 2 .
Dit geldt zowel voor de EDP ' s en de CB ' s als voor de programmeringen , waarvoor de onderhandelingen binnenkort van start zullen gaan .
Ik zal me hier persoonlijk voor inzetten .
Wij moeten erop toezien dat de stedelijke dimensie niet alleen in het URBAN-programma , maar in alle programmeringen van de structuurfondsen terugkomt .
We moeten ook vooruit kijken , en ik maak mij in dit verband grote zorgen over de concrete uitvoering van het URBAN-programma en de lering die we uit de opgedane ervaringen zullen moeten trekken .
Deze stedelijke dimensie zal immers voor de volgende financiële perspectieven de kern gaan vormen van wat een nieuw Europees beleid voor ruimtelijke ordening kan worden .
Laten we niet vergeten dat 80 % van de Europese burgers momenteel in de steden woont .
Daarom is dit URBAN-instrument zo belangrijk .
Ik wil hier nogmaals benadrukken dat wij er zeer nauwlettend op toe zullen zien dat de stedelijke dimensie in alle programmeringen van de structuurfondsen te zien zal zijn .
Mijnheer de Voorzitter , ik wil nu het INTERREG-programma bespreken .
Zoals ik daarnet mevrouw Arlene McCarthy bedankte , wil ik ook uw rapporteur , de heer Francis Decourrière , bedanken voor de kwaliteit van zijn deugdelijke werk .
Hij heeft verschillende punten benadrukt en vele daarvan kunnen wij , net als veel afgevaardigden , onderschrijven .
Zo onderstreepte hij het belang van de trans-Europese samenwerking , die kan worden onderverdeeld in grensoverschrijdende , transnationale en interregionale samenwerking .
Verder benadrukte hij de communautaire meerwaarde van INTERREG , het begrijpelijke karakter van het algemene kader van de structuurfondsen , de daadwerkelijke grensoverschrijdende , transnationale verbetering van de programma ' s , en de maatregelen die genomen kunnen worden .
Hij sprak ook over het belang van gemeenschappelijke structuren .
Met het oog op een ander debat , dat vandaag in het kader van de IGC van start gaat , sprak ik in deze context van het gezamenlijk streven van de Europeanen , dat met behulp van INTERREG gestimuleerd moet worden .
Dat kan gebeuren door middel van gemeenschappelijke structuren voor de tenuitvoerlegging van de programma ' s en daadwerkelijke financiële solidariteit .
Tenslotte benadrukte de rapporteur dat het partnerschap van belang is om de actieve deelname van alle betrokken plaatselijke en regionale overheden , de handelsverenigingen en de sociaal-economische partners te waarborgen .
Na deze algemene onderwerpen wil ik in mijn betoog over INTERREG ingaan op uw belangrijkste opmerkingen .
De eerste daarvan hadden betrekking op het tijdschema en de inhoud van dit initiatief .
Volgens u zijn deze richtsnoeren te laat aangenomen en bestaat het gevaar dat de eerdere programma ' s moeten worden onderbroken .
Dit laatste punt is met name door uw rapporteur aan de orde gesteld .
Geachte afgevaardigden , ik kan deze vertraging niet ontkennen , maar u weet allen goed waarom ze zich heeft voorgedaan .
Ik geef toe dat er vertraging is opgetreden in het aannemen van de richtsnoeren voor INTERREG en ik neem daar net als u nota van .
Ik wil echter opmerken dat de lidstaten en de regio ' s al actief bezig zijn met de voorbereidingen voor de INTERREG-programma ' s en dat het voorlopige richtsnoer al meer dan drie maanden geleden bekend is gemaakt .
Ik wil verder benadrukken dat de uitgaven in aanmerking worden genomen op het moment dat de programma ' s worden gepresenteerd .
Ik bevestig hierbij dat er met terugwerkende kracht tot 1 januari aanspraak op deze uitgaven kan worden gemaakt als het programma voor 30 april wordt gepresenteerd .
Dat was mijn eerste opmerking .
Mijn tweede opmerking heeft betrekking op de niet-limitatieve lijst van maatregelen die voor onderdeel B in aanmerking komen .
Ik wil u laten weten dat ik de Commissie heb verzocht andere specifieke thema ' s ten gunste van het MKB en het cultureel erfgoed op te laten nemen in de lijst van de voor onderdeel B in aanmerking komende gebieden , en deze lijst dus niet langer als limitatief te beschouwen .
Mijn derde punt betreft de interregionale samenwerking , oftewel het belang van onderdeel C. De Commissie kan zich vinden in uw opmerkingen over het belang van dit onderdeel C , " interregionale samenwerking " .
Ik zal op verzoek van uw rapporteur gedetailleerde informatie verschaffen over de wijze waarop dit onderdeel kan worden uitgevoerd .
Mijn vierde opmerking heeft betrekking op de waarnemingspost en het eventuele gebruik van een bureau voor technische bijstand .
Op uw verzoek heb ik iedere verwijzing naar een dergelijk bureau uit de tekst geschrapt , in afwachting van de uitkomst van het debat dat momenteel binnen de Commissie plaatsvindt over de outsourcing van de diensten .
Maar , geachte afgevaardigden , als we nu iedere verwijzing naar de bureaus voor technische bijstand uit de tekst schrappen en besluiten later geen beroep op ze te doen , dan zullen we wel meer functionarissen moeten benoemen die deze werkzaamheden moeten verrichten .
Dit werk moet per slot van rekening wel worden gedaan en ik kan niet telkens een beroep op dezelfde mensen blijven doen .
Onze taken nemen immers al toe .
Denk maar aan ISPA en de noodzaak van een betere , strengere en meer transparante controle op de communautaire middelen .
Ik draag hiervoor de verantwoordelijkheid , en de lidstaten , waarmee ik op dit gebied vaak samenwerk , zijn medeverantwoordelijk .
Ik wil nu iets zeggen over de feitelijke start van INTERREG .
Dit punt is door sommige afgevaardigden al naar voren gebracht .
Verder heb ik een opmerking over de eventueel voor onderdeel A , " grensoverschrijdende samenwerking " , in aanmerking komende regio ' s rond de Adriatische zee , Sicilië en de ultraperifere regio ' s .
Geachte afgevaardigden , de Commissie deelt uw zorgen en heeft begrip voor uw verzoek met betrekking tot deze punten .
Ik ben dan ook van plan de richtsnoeren zodanig te wijzigen dat in onderdeel B , " transnationale samenwerking " , de specifieke prioriteit " geïntegreerde samenwerking tussen de maritieme en insulaire regio ' s " kan worden opgenomen .
Ik denk dat er zo voldoende rekening wordt gehouden met de verschillende mogelijkheden voor samenwerking tussen deze regio ' s .
Dit is een eerste opening , maar we hebben de lidstaten ook al voorgesteld de financiële flexibiliteit tussen onderdelen A en B te vergroten .
Dankzij deze twee openingen , in het bijzonder de eerste , kan en wil de Commissie het vraagstuk van de Italiaanse regio ' s en de regio ' s van derde landen rond de Adriatische zee onderzoeken , zodat de samenwerking in het kader van INTERREG en andere instrumenten kunnen worden geoptimaliseerd zodra deze instrumenten beschikbaar zijn .
Ik heb tenslotte besloten de ultraperifere regio ' s , waaraan ik bijzonder belang hecht , bijzondere prioriteit te geven in het kader van het onderdeel " transnationale samenwerking " van INTERREG en van een samenwerkingsstrategie ter verbetering van de banden van ultraperifere regio ' s met hun buren en andere regio ' s van de lidstaten .
Ik wil verder benadrukken dat ik veel waarde hecht aan een goede samenwerking tussen INTERREG en het EOF .
Hiermee doel ik met name op de Caraïben en de regio ' s in het gebied van de Indische Oceaan .
Samen met de financiële middelen van doelstelling 1 moeten we zo de rol van " actieve grens " van de Unie kunnen bevestigen .
Ik schaar mij achter de politieke doelstelling om de zeven ultraperifere regio ' s van de Unie aan te wijzen als actieve grenzen van de Unie , ondanks en juist ook dankzij het feit dat deze regio ' s ver van de Unie verwijderd zijn en zich binnen andere regio ' s van de wereld bevinden , waar wij onze invloed moeten doen gelden .
Een ander punt betreft de coördinatie tussen INTERREG , PHARE , TACIS en MEDA .
Ik moet bekennen dat de juridische moeilijkheden op dit gebied nog altijd groot zijn .
Ik wil ze niet bagatelliseren , maar de samenwerking met de kandidaat-landen in het kader van onderdeel A verbetert , ook al bestaan er nog altijd problemen met betrekking tot de beheerprocedures en de omvang van de projecten .
De Commissie moet zo door blijven gaan en ik zal mij daar persoonlijk voor inzetten .
Een eerste gezamenlijk comité PHARE / communautair initiatief zal in februari bijeenkomen om de balans van deze coördinatie op te maken .
Ik kan u verzekeren dat ik net als mijn collega ' s Verheugen , Patten en Poul Nielson met volle aandacht aan deze bijeenkomst zal deelnemen , maar dat ik ook zal openstaan voor nieuwe ideeën .
Uw rapporteur en andere EP-leden hebben opmerkingen gemaakt over de technische bijstand .
Het spreekt voor zich dat de Commissie de bepalingen van artikel 23 van de algemene verordening inzake technische bijstand zal volgen voor zover deze bijstand van nut kan zijn voor het structuurbeleid in het algemeen .
Volgens de algemene verordening moet iedere vorm van technische bijstand met betrekking tot een communautair initiatief op grond van artikel 20 , en dus niet artikel 23 , worden voorgesteld .
Dit betekent dat het plafond van 0,25 % waarin artikel 23 voorziet , niet van toepassing is voor dit soort technische bijstand .
Geachte afgevaardigden , ik vind het belangrijk dat we enige financiële middelen achter de hand houden voor het uitwisselen van ervaringen en informatie - zolang het niet om propaganda gaat - en voor het opzetten van netwerken om een goede communicatie tussen de beste programma ' s van de Unie te bewerkstelligen .
Uiteraard spelen hierbij nauwgezetheid en transparantie een grote rol .
Mijnheer de Voorzitter , waarde collega ' s , mijn conclusie over INTERREG is dat deze communautaire initiatieven , waarvoor ik de verantwoordelijk draag , in een reële behoefte voorzien .
Dit wordt ook duidelijk uit alles wat hier gezegd is .
Deze initiatieven vormen de voorbode van een daadwerkelijk Europees beleid voor ruimtelijke ordening binnen de Unie na de uitbreiding .
Net als u hecht de Commissie dan ook bijzonder veel waarde aan deze initiatieven .
Op uw verzoek zal ik u te zijner tijd de balans voorleggen van de vorige programmering , maar ik zal u ook regelmatig informeren over de uitvoering van deze initiatieven tijdens de nieuwe programmering .
Ik wil u allen nogmaals hartelijk danken , en in het bijzonder Arlene McCarthy en Francis Decourrière .
U bent reeds op de hoogte van de financiële middelen die voor hun initiatieven ter beschikking staan : slechts 700 miljoen euro voor URBAN , maar dat is beter dan niets , en 4,8 miljard euro voor INTERREG .
Dit is het financiële kader waarbinnen we kunnen manoeuvreren .
Beide initiatieven zijn van belang voor de toekomstige strategische en politieke overwegingen met betrekking tot de ruimtelijke ordening en de volgende financiële perspectieven .
Wat deze initiatieven betreft , wil ik u laten weten dat we deze constructieve dialoog met het Parlement en zijn commissies zeer op prijs hebben gesteld .
Geachte afgevaardigden , uit mijn betoog van zojuist kunt u afleiden dat de Commissie vastbesloten is rekening te houden met de wensen van dit Parlement .
Mevrouw de Voorzitter , dames en heren afgevaardigden , dames en heren , allereerst wil ik de heer Procacci bedanken voor zijn verslag .
Ik zou echter ook alle commissies die een advies hebben uitgebracht en het hele Parlement willen bedanken , omdat u het initiatief LEADER + zo heeft gesteund .
Met dit initiatief willen we het platteland nieuwe impulsen geven , nieuwe en originele methodes bedenken en uitproberen , - methodes die dan later als model kunnen worden gebruikt voor de algemene programma ' s .
Ik ben ook blij dat het Parlement het in grote lijnen eens is met de opvatting van de Commissie dat LEADER + overal op het platteland moet kunnen worden toegepast , dat we algemene prioriteiten moeten kunnen vastleggen , en vooral ook dat we de actieve samenwerking en het vormen van netwerken op het platteland kunnen bevorderen .
Bovendien stel ik vast dat het Parlement de opvatting van de Commissie deelt , dat de uitvoering van LEADER + in de vorm van algemene subsidies de voorkeur verdient .
Ik wil een aantal vragen bespreken , die hier gesteld zijn .
Ik kan bevestigen , dat we een zo breed mogelijke deelname willen voor LEADER + , en wel zoveel mogelijk in de vorm van partnerschap .
De verschillende groepen , of dat nu milieuorganisaties zijn of initiatieven voor de werkgelegenheid , kunnen de Commissie helpen bij het uitwerken van de richtlijnen .
Er zal ook niet minder maar meer geld beschikbaar zijn dan in de huidige periode .
Ik zou er ook aan willen herinneren dat het niets nieuws is dat we een waarnemingscentrum oprichten .
Een dergelijk waarnemingscentrum bestond ook al voor LEADER I en voor LEADER II .
Dit centrum heeft uitsluitend als taak de netwerken tussen de individuele LEADER-groepen te bevorderen .
Dit waarnemingscentrum mag niet meer dan 2 % van de begroting van LEADER kosten .
Over de projecten voor scholing en opleiding kan ik u vertellen dat die mogelijk zijn ; dat is nu net een van de punten die nu zijn opgenomen in het beleid voor de plattelandsontwikkeling .
Daarom is het volgens ons niet meer nodig , daar in LEADER iets aan te doen .
Dan kom ik nu bij de inhoud van het verslag terecht .
In punt 14 vraagt het Parlement de Commissie om meteen een verslag voor te leggen met de evaluatie van LEADER II .
Ik zou er even op willen wijzen dat dat op dit moment niet veel zin heeft ; er kunnen namelijk nog steeds middelen uit LEADER II worden aangevraagd , en wel tot eind 2001 .
Daarom lijkt het ons zinvoller om het programma pas te beoordelen als het afgesloten is .
Dat zullen we natuurlijk doen , en u krijgt van ons een verslag daarover .
In punt 18 stelt het Parlement voor , een handboek te publiceren met voorbeelden van geslaagde initiatieven .
Ik kan alleen maar zeggen dat dit al bestaat .
De Commissie heeft een dergelijk handboek al gepubliceerd , en iedere afgevaardigde die daar belangstelling voor heeft , kan van mij een exemplaar krijgen .
In punt 21 stelt het Parlement dat de richtsnoeren voor LEADER + snel moeten worden vastgelegd , zodat de programma ' s kunnen worden gestart .
Daarmee ben ik het volledig eens .
Zodra u dit advies heeft aangenomen , zullen de richtsnoeren voor LEADER + weer worden voorgelegd aan het comité STAR , zodat de lidstaten hun voorlopige goedkeuring van 14 november kunnen bevestigen .
Ik ga ervan uit dat de Commissie dan in maart of april de definitieve versie van de richtsnoeren kan goedkeuren .
Zodra ze in het publicatieblad verschenen zijn , hoeven we nog maar zes maanden te wachten .
Dat is namelijk de termijn voor het indienen van programma ' s .
Op een punt wil ik nog graag wijzen : uitgaven in het kader van LEADER + komen voor subsidie in aanmerking vanaf de datum van indiening van het programma bij de Commissie .
Voor de programma ' s die vóór 30 april van dit jaar worden ingediend , bestaat ook de mogelijkheid met terugwerkende kracht 1 januari te beschouwen als eerste mogelijke datum voor het verkrijgen van subsidies .
Ten slotte bevat punt 20 van de ontwerpresolutie zeven concrete voorstellen ter wijziging van de richtlijn .
Ik heb ze zorgvuldig bestudeerd , en kan u vertellen dat we de voorstellen 2 , 4 , 5 en 7 accepteren .
Voorstel 6 steunen we ten dele , want daarin bevestigt u dat de termijn voor het goedkeuren van de programma ' s binnen LEADER + hoogstens vijf maanden mag duren .
Amendement 1 is volgens ons intussen achterhaald , omdat de formulering van dit punt na de gesprekken met de vertegenwoordigers van de lidstaten in het comité STAR al is aangepast in overeenstemming met wat het Parlement nu vraagt .
Daarom blijft alleen punt 3 over .
De Commissie is het volkomen eens met dit verzoek , want het stemt volledig overeen met wat de Commissie zelf oorspronkelijk had voorgesteld .
Ik moet daar echter aan toevoegen dat de samenwerking tussen onze actiegroepen en vergelijkbare actiegroepen in derde landen voor de lidstaten te ver gaat .
Daarom is dat in het comité gewijzigd , maar de Commissie zal in de nieuwe versie bij het opstellen van de richtsnoeren rekening houden met de wens van het Parlement .
Zij zal ook blijven proberen de lidstaten ertoe over te halen , hiermee in te stemmen .
Ik wil nog even ingaan op de 13 ingediende amendementen .
De Commissie heeft met slechts drie daarvan problemen , en wel met de amendementen 3 , 12 en 13 .
De andere kan ze ofwel volledig ofwel tenminste inhoudelijk overnemen .
Mevrouw de Voorzitter , waarde afgevaardigden , het debat over het EQUAL-initiatief in het Europees Parlement komt bijzonder gelegen .
In Europa neemt immers de laatste tijd de politieke ongerustheid steeds meer toe , met name ook ten gevolge van de politieke ontwikkelingen in Oostenrijk .
Er worden politieke verklaringen afgelegd en er is een politieke dialoog .
Ik wil wat dit betreft erop wijzen dat zowel het Parlement als de Commissie concrete beleidsvoorstellen paraat hebben .
Er zijn concrete voorstellen voor zowel wetgeving als actieplannen ter bestrijding van discriminatie en ter verwezenlijking van vrije , rechtvaardige samenlevingen .
Ik wilde kort het pakket maatregelen ter bestrijding van discriminatie noemen om het Parlement aan te moedigen tot benoeming van rapporteurs en tot snelle vooruitgang bij dit vraagstuk van discriminatiebestrijding .
Dan ga ik nu over naar het EQUAL-initiatief .
Dit initiatief betreft bestrijding van alle vormen van discriminatie overeenkomstig artikel 13 : discriminatie op grond van geslacht , ras , leeftijd en handicap .
Ik wil vooral de rapporteur , mevrouw Stenzel , van harte gelukwensen met haar werk .
Het was inderdaad een heel moeilijke en ingewikkelde taak om instemming te verkrijgen met het EQUAL-initiatief , niet alleen omdat hierbij verschillende commissies zijn betrokken met elk een eigen invalshoek , maar ook omdat discriminatiebestrijding een heel gevoelig politiek vraagstuk is .
Veel afgevaardigden stelden de vraag of vrouwen niet apart zouden moeten worden genoemd .
Inderdaad staat er in artikel 13 iets waar wij het niet mee eens kunnen zijn , maar zo ziet het Verdrag er momenteel nu eenmaal uit .
Onder de verschillende soorten dicriminatie wordt ook discriminatie op grond van geslacht genoemd , en wel op voet van gelijkheid met de andere vormen van discriminatie .
Daarom moeten wij ons houden aan de huidige opzet van EQUAL .
Ik wil er echter wel op wijzen dat in de werkgelegenheidsstrategie een speciaal hoofdstuk aan vrouwen is gewijd .
Ook wordt momenteel gewerkt aan een speciaal programma , het vijfde programma voor de gelijkheid van vrouwen en mannen .
Ik heb de door de geachte afgevaardigden gemaakte opmerkingen in drie categorieën onderverdeeld .
Ten eerste is sprake geweest van uitbreiding van de thematische terreinen .
Er zijn , evenals in de werkgelegenheidsstrategie , vier thematische eenheden : inzetbaarheid , ondernemersgeest , aanpassingsvermogen en gelijke kansen .
Wij kunnen instemmen met de uitbreiding van deze thematisch eenheden overeenkomstig de voorstellen van het Europees Parlement .
De vrees werd geuit dat misschien één land gaat strijken met al het geld van een bepaalde categorie van discriminatie .
In het initiatief wordt echter duidelijk gesteld dat de lidstaten voor elk van de gediscrimineerde eenheden een thematische eenheid moeten aangeven .
Ten tweede werd gesproken over de noodzaak van soepelheid en vereenvoudiging .
Ik ben het met mevrouw Lynne eens dat in het initiatief moeilijk begrijpelijke taal wordt gebezigd .
De diensten zijn de tekst dan ook aan het herzien , om de structuur en het taalgebruik te vereenvoudigen .
Wat de soepelheid betreft , hebben wij voorgesteld consortia en samenwerkingsverbanden ten behoeve van de ontwikkeling te bevorderen , zowel op geografisch vlak - hetgeen betekent dat in een bepaald gebied verschillende groepen gaan samenwerken voor de bestrijding van discriminatie op het werk - als op thematisch vlak , met samenwerkingsverbanden in een specifieke economische sector .
Daar is de lidstaten veel armslag gelaten .
Zij kunnen deze vormen van ontwikkelingssamenwerking aanpassen aan hun eigen specifieke omstandigheden .
De voorwaarde daarvoor is natuurlijk dat er samenwerking ontstaat tussen de lidstaten en dat er een internationaal netwerk voor ervaringsuitwisseling wordt opgezet .
Tot slot wil ik nog iets zeggen over de technische bijstand .
Wij willen vier categorieën creëren die voor financiering in aanmerking komen : voorbereiding , toepassing , interstatelijke samenwerking - met het oog op uitwisseling van ervaring - en technische bijstand .
Aangezien er veel aanvragen zijn voor technische bijstand en men ongerust is over de manier waarop bijstand wordt verleend , zal een beroep worden gedaan op externe bureaus .
Zoals commissaris Barnier al zei , is het onmogelijk al dit werk , waar tot nu toe externe medewerkers voor werden gebruikt , door ambtenaren van de Commissie te laten verrichten .
Wij willen op zowel nationaal als Europees vlak de totstandkoming van grote actiegroepen bevorderen , waarvoor aanbestedingen zullen worden uitgeschreven .
Wij zullen niet alleen een volledige beschrijving geven van de taken waarvoor externe hulp zal worden gevraagd , maar eveneens precies aangeven welk product wij van elk technisch bureau verwachten .
Dan zullen wij in staat zijn al deze werkzaamheden op de voet te volgen en te evalueren .
Ik wil nogmaals aandringen op snelle vooruitgang bij de behandeling van het onderhavig initiatief .
Daarbij denken wij niet alleen aan de huidige politieke conjunctuur .
Wij willen evenzeer dat het initiatief , zoals gepland , eind 2000 van start kan gaan .
Daarom moet dan alles in de startblokken staan .
Hartelijk dank , mevrouw de commissaris .
Ik zal mijn collega ' s van het Bureau en de bevoegde commissies laten weten dat u wenst dat er snel rapporteurs voor deze vraagstukken worden benoemd .
Het debat is gesloten .
De stemming vindt morgen om 12.00 uur plaats .
( De vergadering wordt om 20.40 uur gesloten )

 
Goedkeuring van de notulen van de twee vorige vergaderingen De notulen van de vergaderingen van donderdag 3 februari en maandag 14 februari zijn rondgedeeld .
Eigenlijk waren de notulen van 3 februari al rondgedeeld , maar dan in Brussel .
Misschien is dat de reden waarom sommige collega ' s ze niet hebben gekregen .
Geen bezwaren in verband met de notulen ?
( De notulen worden goedgekeurd ) ) Mevrouw de Voorzitter , normaal gesproken ben ik altijd aanwezig bij de opening van de zitting op maandagmiddag om 17.00 uur .
Gisteren lukte mij , en met mij vele andere Europese afgevaardigden , dat niet omdat de vlucht van Air France van kwart over twee zonder enige opgaaf van redenen werd geannuleerd .
Hierdoor arriveerden wij pas zeer laat op de dag in Straatsburg .
Als Air France doorgaat met het stelselmatig boycotten van het Europees Parlement , dan moet dit maatregelen treffen om herhaling te voorkomen .
Dank u , mijnheer Medina Ortega .
Ik deel uw teleurstelling volkomen .
Wilt u zo vriendelijk zijn mij hierover een brief te schrijven , zodat ik mij met schriftelijke bewijzen in de hand tot de leiding van Air France en de Franse regering kan richten ?
Dit kan echt niet langer , en ik vind dat we krachtig moeten protesteren .
Mevrouw de Voorzitter , ik heb gisteren dezelfde ervaring gehad als de heer Medina Ortega .
Het is voor de Franse regering een eer dat Straatsburg de zetel van het Europees Parlement is en daarom moeten de Franse autoriteiten zich bewust zijn van hun verantwoordelijkheden en zorgen voor goede verbindingen met alle hoofdsteden van de Unie .
Absoluut , mijnheer Napolitano , dank u wel .
Mevrouw de Voorzitter , deze keer gaat het niet over vertraagde vluchten .
Ik wil hier onze verontschuldigingen aanbieden voor de afwezigheid van mijn collega Caroline Lucas uit Groot ­ Brittannië , lid van de Fractie De Groenen / Vrije Europese Alliantie .
Zij kon niet komen omdat zij gisterochtend in Glasgow is gearresteerd bij een kernenergiebetoging .
Haar identiteit was bekend .
Het was volkomen duidelijk dat zij lid was van het Europees Parlement , maar desondanks is zij de hele dag vastgehouden .
Ik vind dit volkomen onaanvaardbaar , en ik verzoek u tussenbeide te komen bij de Britse autoriteiten , zodat dit soort gebeurtenissen niet meer plaatsvindt en er excuses worden aangeboden aan mevrouw Lucas .
Ik heb u hierover trouwens al een brief geschreven samen met mijn collega Hautala .
Dank u , mijnheer Lannoye .
Ik heb uw brief in goede orde ontvangen en ik heb mij al tot de Britse vertegenwoordiging gericht .
Mevrouw de Voorzitter , met het oog op de stemming van vandaag wilde ik u iets vragen over een onderwerp dat ik gisteren bij de mondelinge discussie over het EQUAL-verslag al heb aangesneden .
Ik zou u willen vragen de stemming over het communautair initiatief EQUAL uit te stellen , omdat wij gewoon nog een beetje meer tijd nodig hebben om een belangrijk punt af te ronden .
Ik ben optimistisch en zie de stemming in alle rust en vertrouwen tegemoet .
Wij zullen de ruimst mogelijke steun vinden voor ons standpunt over EQUAL .
We hebben alleen nog een beetje extra tijd nodig om een aantal details in verband met de asielkwestie uit te werken , en daarom vraag ik u de stemming van vandaag naar morgen op te schuiven .
Mevrouw de Voorzitter , inhakend op de opmerking van de heer Lannoye het volgende .
Mevrouw Lucas is even buiten Glasgow gearresteerd wegens haar deelname aan een demonstratie tegen de Trident-basis in Faslane .
Ik heb veel sympathie voor die demonstratie .
Ik heb echter geen sympathie voor de pogingen van mevrouw Lucas zich achter haar parlementaire onschendbaarheid te verschuilen .
Ik werd zelf ook gearresteerd tijdens zo ' n demonstratie , maar heb me achter geen enkele immuniteit willen verschuilen .
Ik heb de straf die ik kreeg gewoon aanvaard .
Dat zou mevrouw Lucas ook moeten doen .
Mevrouw de Voorzitter , ik wil iets zeggen over het verzoek van mevrouw Stenzel om de stemming over het communautair initiatief EQUAL tot morgen uit te stellen .
Inderdaad heeft er in onze commissie een levendige discussie plaatsgevonden over dit initiatief en aangezien dit een belangrijk voorstel is van de Europese Commissie , dat verband houdt met de vorig jaar gesloten akkoorden , geloof ik dat haar verzoek ingewilligd moet worden .
Wij zijn het met mevrouw Stenzel eens dat een zo groot mogelijke overeenstemming moet worden bewerkstelligd tussen de fracties en dat daarom de stemming tot morgen moet worden uitgesteld .
Dan kan het Parlement zijn standpunt ten aanzien van dit initiatief met een zo groot mogelijke meerderheid aannemen .
Het verzoek van mevrouw Stenzel wordt gesteund door mevrouw Ghilardotti .
Zijn er collega ' s die het woord willen voeren tegen dit verzoek ?
Aangezien dit niet het geval is , breng ik het in stemming .
( Het Parlement willigt het verzoek in ) Mevrouw de Voorzitter , wanneer parlementsleden zich aansluiten bij een nieuwe fractie of een andere verlaten , dienen de fracties dat krachtens artikel 29 , lid 4 van het Reglement bij u te melden .
Heeft u meldingen ontvangen van leden die de fractie van de Europese Volkspartij hebben verlaten , of blijft de Oostenrijkse afdeling daar gewoon deel van uitmaken ?
Mijnheer Corbett , ik heb niets van dien aard vernomen .
 
Agenda Wat betreft de agenda van donderdag : ik heb gisteren tijdens de plenaire vergadering een verzoek ontvangen het debat over de actuele , dringende en bijzonder belangrijke kwesties te verlengen , en ik stel voor dit met een half uur te doen , dat wil zeggen , tot 18.00 uur .
De stemming vindt om 18.00 uur plaats .
( Het Parlement keurt het voorstel goed )
 
Strategische doelstellingen en wetgevend programma van de Commissie Aan de orde is het gecombineerd debat over de verklaringen van de Commissie over de strategische doelstellingen van de Commissie voor een periode van vijf jaar en het jaarlijks wetgevend programma voor 2000 .
Ik geef onmiddellijk het woord aan Commissievoorzitter Prodi .
Mevrouw de Voorzitter , mijnheer de voorzitter van de Commissie , geachte collega ' s , de Fractie van de Europese Volkspartij ( Christendemocraten ) en Europese democraten verwelkomt dit debat , en wij juichen toe dat de Commissie in dit debat een voorbereidend document heeft voorgelegd .
Wij verwelkomen verder de conclusies die wij in dit document aantreffen .
Ook verwelkomen wij de toespraak die Commissievoorzitter Prodi zojuist heeft gehouden , wij verwelkomen zijn toespraak in grote lijnen .
In de conclusies van het document heet het dat de vijfjarige ambtsperiode van de Commissie-Prodi een tijd van grote veranderingen wordt .
Europa zal zich verder integreren , en tegelijkertijd begint de Unie aan een uitbreidingsfase die uiteindelijk tot de hereniging van ons continent zal leiden .
Dat is verregaand , ambitieus , we zouden zelfs kunnen zeggen : profetisch .
Wij wensen u toe dat dit mag lukken , mijnheer de Commissievoorzitter .
Maar wij zeggen ook dat het heden de basis voor de toekomst is , en wij kunnen die toekomst enkel gestalte geven als wij ons in het heden van onze taak kwijten .
Ik zeg dit in alle ernst en met een zekere bezorgdheid .
Ik doel op de discussie over bepaalde conflicten die de Europese Unie op dit moment doormaakt .
De Europese Unie is een gemeenschap waar wij deel van uitmaken .
Wij horen bij elkaar , ook als er problemen zijn .
Dit is niet het moment om te isoleren , maar om bijeen te brengen .
Dit is het moment om deze taak , de eenwording van Europa , gezamenlijk tot een goed einde te brengen .
Mijnheer de voorzitter van de Commissie , u bent de afgelopen week herhaaldelijk opgekomen voor het Europees Parlement .
U heeft zich opgesteld als hoeder van de Verdragen , wat ook uw rol is .
Wij betuigen u hiervoor uitdrukkelijk ons respect , onze erkentelijkheid en onze steun , ook in verband met het door u genoemde schrijven aan de Oostenrijkse bondskanselier .
( Applaus ) Mijnheer de voorzitter van de Commissie , wij koesteren dezelfde doelstellingen .
Wij willen voor de 21e eeuw een sterk , slagvaardig en democratisch Europa , een Europa dat menselijke waardigheid , democratie en rechtsstaat zowel naar binnen als naar buiten toe verdedigt en tegelijkertijd zijn belangen in de wereld waardig , geduldig , overtuigend en zelfbewust waarneemt .
De boodschap die de Europese Unie de wereld instuurt , mag er niet een van arrogantie of zelfs van een soort Europees nationalisme zijn , nee , het moet er een van samenwerking , partnerschap en vreedzame ontwikkeling zijn .
Zo betekent mondialisering voor ons de kans deze steeds kleiner wordende wereld in solidariteit samen te brengen rond een vreedzame vorm van concurrentie .
Zo bezien biedt de mondialisering veleer een kans dan dat zij ons in gevaar brengt , is zij veeleer een samenkomen dan een scheiding , en kunnen wij elkaar wederzijds verrijken in plaats van ons op te sluiten achter grenzen .
Maar wij beseffen ook dat wij deze grote uitdagingen alleen gezamenlijk als Europeanen de baas zullen kunnen .
Mondialisering is niet alleen een economisch , maar ook een cultureel proces .
Daarom willen wij een partnerschap in de wereld , en geen botsing van beschavingen , zoals sommigen voorspellen , geen clash of civilizations .
Wij willen partnerschap , samenkomst , uitwisseling en vrede .
Maar wij willen ook opkomen voor onze verdraagzame Europese samenleving , en daarom is een gemeenschappelijk buitenlands- veiligheids- en defensiebeleid zo belangrijk .
Vandaag worden de onderhandelingen met zes Midden-Europese landen geopend .
Daarmee komen de leden van de Europese familie een stuk nader tot elkaar .
Wij vinden wat u over het Barcelonaproces gezegd heeft terecht : alle landen van het Middellandse-Zeegebied moeten de menselijke waardigheid , de democratie en de rechtsstaat erkennen .
Voor ons als Fractie van de Europese Volkspartij ( Christendemocraten ) en Europese democraten is niet alleen de hervorming van de Europese instellingen belangrijk de komende vijf jaar .
Wij blijven ons ook achter de Europese eenheidsmunt scharen en delen de mening dat het stabiliteitsbeleid de grondslag voor een consolidering van de Europese munt is .
Daarom zijn wij er ten volle van overtuigd dat we het Stabiliteitspact consequent moeten blijven naleven .
Wij hebben structurele hervormingen nodig in de Europese economie .
Bovenal hebben we behoefte aan een Europese economie waarin het opnieuw loont te presteren , zodat mensen opnieuw kiezen voor het ondernemerschap .
Het zou een ramp zijn voor Europa als aan het einde van de rit enkel nog een paar multinationals overbleven en het midden- en kleinbedrijf in Europa geen toekomstperspectieven meer had .
( Applaus ) Op dit punt heeft de Commissie een belangrijke rol te spelen .
Wij kunnen - in samenspraak met de lidstaten - een beleid van belastingverlaging uitwerken om te zorgen dat het weer de moeite loont te ondernemen .
Op dit punt willen wij Europa gezamenlijk gestalte geven .
U heeft het in uw document over decentralisatie en subsidiariteit .
Daar staan wij achter .
Staten , regio ' s , steden en gemeenten in Europa blijven behouden .
Er valt desondanks de laatste tijd een ontwikkeling te bespeuren die op zijn minst in mijn land de indruk wekt dat verenigingen de nationale en regionale overheden links laten liggen en hun programma ' s rechtstreeks in Brussel gaan indienen , waarna Brussel dan over het eigendom van talloze landbouwbedrijven en -ondernemingen in de landen van de Europese Unie gaat beslissen .
Ik denk hier bijvoorbeeld aan de gang van zaken rond de richtlijn inzake de instandhouding van de natuurlijke habitats en de wilde flora en fauna .
Ik voer dit enkel aan om te laten zien dat we op sommige punten moeten uitkijken .
Ik vind dat we in dit verband meer rechtszekerheid moeten scheppen .
Mijnheer de voorzitter van de Commissie , tot slot wil ik u graag dit zeggen : wij hebben als Fractie van de Europese Volkspartij ( Christendemocraten ) en Europese democraten alle belang bij een sterke Commissie .
Als u overtuigend werk kunt verrichten , is uw succes ons aller succes .
In die zin wensen wij u dan ook het allerbeste .
Tegelijkertijd zien wij onze rol ten opzichte van de Commissie als controlerend .
Als er zelfs maar aanwijzingen zouden bestaan dat u het recht van de Europese Unie niet garandeert - wij zien momenteel geen reden tot kritiek op dit vlak , integendeel , het omgekeerde is waar - als het Europese recht dus geschonden mocht worden , dan zullen wij ons daar klaar en duidelijk tegen verzetten .
De vrede binnen de Europese Unie vindt zijn wortels immers in ons recht .
Dat recht en die vrede moeten wij koesteren , want zonder kunnen wij geen vrede stichten in de rest van de wereld .
( Applaus ) Mevrouw de Voorzitter , mijnheer de voorzitter van de Commissie , geachte afgevaardigden , ik wil voor alles benadrukken hoe verheugd ik ben over het feit dat wij ons hier voor de eerste keer in de geschiedenis buigen over het regeerprogramma - een woord dat zeer in de smaak valt bij voorzitter Prodi en ook bij mij - van de Commissie voor de gehele duur van haar mandaat .
Dit stelt ons in staat om aan onze burgers uit te leggen wat wij van plan zijn te doen en waar wij reeds mee bezig zijn .
Wij moeten , met het oog op de toekomst , ook proberen de huidige betreurenswaardige gang van zaken recht te zetten : wij hebben bijna elf maanden moeten wachten op een wetgevend programma - voorzitter Prodi werd in maart vorig jaar , tijdens de Top van Berlijn , benoemd in zijn huidige functie .
Dat valt hem niet voor honderd procent aan te rekenen - wij zijn bezig een crisis de baas te worden .
Maar ik denk wel dat het in de toekomst zinnig zou zijn indien de investituur van een nieuwe Commissie samenvalt met de presentatie van het wetgevend programma .
Voorzitter Prodi sprak aan het begin van zijn betoog over een paradoxale situatie , een paradox in Europa en ook in de wereld : wij staan aan het begin van een nieuw , seculair millennium dat in het teken staat van het door Internet gesponnen web en de toverkracht van de biotechnologische vooruitgang en in wezen bevinden wij ons op een breukvlak .
Maar als wij ons nu beperken tot de Europese Unie en spreken over bestuur en het besturen - een term die in het Spaans herinneringen oproept aan de vroegere benaming van het Ministerie van Binnenlandse Zaken maar die wellicht goed bruikbaar is - dan is het van het allergrootste belang dat de Europese Unie zich van een goed bestuur bedient .
Voorzitter Prodi werpt zich altijd op als pleitbezorger van zijn geboortestad , Bologna , maar ik zou hem willen vragen een kort uitstapje naar Siena te maken en aldaar de voor ons allen begrijpelijke fresco ' s van Ambrosio Lorenzetti te bezichtigen over bon governo en mal governo .
Wat wij hier nodig hebben , mevrouw de Voorzitter , is goed bestuur .
Aangezien wij herstellende zijn van een uiterst complexe crisis moeten wij proberen onze instellingen inhoud en cachet te geven .
Ik wil het Parlement wijzen op een feit dat wij licht vergeten , namelijk dat de investituur van de Commissie-Prodi in september jongstleden met ruime steun werd bekrachtigd hetgeen naar onze mening duidt op een progressieve en Europees-georiënteerde meerderheid .
Onder die meerderheid bevonden zich fracties die meenden dat de meerderheid van het Parlement oppositie moest voeren tegen de meerderheid van de Raad .
En dat is nu precies wat een belangrijke ontwikkeling in de weg staat namelijk de uitwerking van de medebeslissing in het wetgevend programma .
Ik haal dit aan omdat ik de mening ben toegedaan dat steun aan de Commissie ook moet betekenen dat de Commissie zich gedurende het gehele mandaat van haar taak kan kwijten .
Anderzijds zijn wij getuige van de geboorte van het politieke Europa , een gemeenschap van waarden waar wij mee instemmen , en van een Europese Unie ten dienste van de burger .
En ik zou met het oog op de actualiteit willen zeggen - en ik zeg dit aan het begin van de week waarin de intergouvernementele conferentie van start gaat - dat er veel meer waarde en een grondwettelijke status moet worden toegekend aan het handvest van de grondrechten .
In het licht van wat er gezegd is over de Oostenrijkse crisis denk ik dat het handvest onvervreemdbaar deel moet uitmaken van de Verdragen .
Daar is mijns inziens geen twijfel over mogelijk en het is van het allergrootste belang .
Wat dat laatste onderwerp betreft , mevrouw de Voorzitter , zou ik het Parlement vooral willen manen tot doordacht en voorzichtig taalgebruik .
De nieuwe minister van Financiën van de Oostenrijkse coalitie bestempelde het Oostenrijkse parlement vorige week als een farce en een wassen neus .
Diegenen die onder een totalitair stelsel geleefd hebben , weten dat een bordkartonnen parlement de weg opent voor een dictatuur .
Zonder een dynamisch parlement is er geen democratie .
Ik denk dat dit soort uitlatingen bijzonder gevaarlijk is en spreek vanuit deze positie mijn veroordeling hierover uit .
In verband met de vier grote prioriteiten waarnaar voorzitter Prodi stelselmatig verwijst in zijn analyse van de voor ons liggende uitdagingen kan ik zeggen dat wij die volledig onderschrijven .
Ik wil de Commissie er echter wel op wijzen dat de Fractie van de Europese Sociaal-Democraten een wijziging heeft aangebracht in de prioriteitstelling .
Bovenaan de lijst staat bij ons de economische en sociale agenda waaronder ook wat u levenskwaliteit noemt valt , namelijk de rechten van de burger als consument en als persoon met betrekking tot kwesties die wij altijd ondersteunen maar die nooit genoeg uit de verf komen .
Ik doel hier op het Europees sociaal model en de aanpassing daarvan aan nieuwe omstandigheden , de rechten van de consument en het respect voor het milieu en een duurzame ontwikkeling .
Wanneer gesproken wordt over het streven naar volledige werkgelegenheid mag niet vergeten worden dat vandaag de dag volledige werkgelegenheid niet meer , zoals in de tijd van Beveridge aan het einde van de Tweede Wereldoorlog , betekent dat de mannelijke kostwinner van het gezin werk heeft .
Wij moeten hameren op de gelijkheid van de sexen , het fameuze gender mainstreaming , een onderwerp dat nauwelijks aan bod komt in het programma van de Commissie ­ Prodi .
De gelijkheid van de sexen moet dus prioritair zijn en datzelfde geldt voor de aanpassing van het sociale model en , bovenal , voor de onverholen strijd tegen het populisme in een situatie waarin de sociale en economische cohesie onder druk staat .
Ook dat moet voor de Commissie een prioriteit van de bovenste plank zijn .
En dit dient gekoppeld te worden aan de bestrijding van het racisme en de onverdraagzaamheid om zo een ontwikkeling beheersbaar te houden die ertoe heeft geleid dat de Unie , vanwege haar welvaart en vergrijzende populatie , een immigratiezone is geworden die van overal ter wereld mensen aantrekt .
Dat moet volgens mij ons hoofddoel zijn .
Hier zou ik nog een ander punt aan willen toevoegen , namelijk het naar mijn mening onontkoombare economische bestuur met een enkele valuta en ook hier moet de Commissie vorderingen maken .
Ik zou , net als mijn fractie overigens , graag meer duidelijkheid krijgen over de herziening van Agenda 2000 gelet op de ambitieuze doelstellingen en vooral op de belangrijke uitbreiding van het onderhandelings- en integratieproces die de Commissie heeft doorgevoerd .
Meent de Commissie dat er gedurende het gehele traject geen enkele herziening zal komen ?
Ook het onderwerp van de heffingen is voor ons van het allergrootste belang .
Wat de algemene bestuursproblematiek betreft denk ik dat een theoretische beschouwing zeer nuttig zou kunnen zijn .
Maar ik wil u wel waarschuwen : het is gevaarlijk om het hele bestuurlijke kader van de Europese Unie op losse schroeven te zetten .
Ik ben een uitgesproken voorstander van de subsidiariteit .
Als wij erin zouden slagen het gebied waarop wij zeggenschap hebben , duidelijk af te bakenen , lijkt mij dat een bijzonder goede zaak .
En verder denk ik dat de subsidiariteit ook geldt op het vlak van de bespiegeling .
Niet alleen de Commissie , maar ook onze lidstaten , onze parlementen en onze burgers moeten hierover nadenken .
Tot slot , mevrouw de Voorzitter , wil ik ingaan op de laatste doelstelling die in onze ogen van primordiaal belang is : de stabilisering van het continent en de grotere rol van Europa in de wereld .
Wij zijn het allen eens over de voorrangspositie van Zuidoost ­ Europa .
Wij hebben de uitbreiding en - ik noemde het al eerder - het integratieproces en wij hebben het verder uitgebreide euromediterrane programma .
Wij zijn beter uitgerust om conflicten te voorkomen en voorts is er nog een onderwerp waar weinig over wordt gesproken , de Noord-Zuid ­ problematiek .
Wij mogen Afrika niet vergeten dat niet alleen door God maar ook door Europa aan zijn lot wordt overgelaten .
Wij hebben een belangrijke bijdrage te leveren op het vlak van de ontwikkelingssamenwerking .
En tot besluit een thema dat steeds meer onder onze verantwoordelijkheid valt als grootste economische en commerciële macht ter wereld , namelijk de stem van de Europese Unie in de wereld , hetgeen verder gaat dan het spelen van een actieve rol in de millenniumronde .
Wij moeten denken aan een hervorming van de Verenigde Naties en de internationale financiële instellingen , waar Europa een enorme vinger in de pap heeft .
En bovenal , en hiermee sluit ik af , mevrouw de Voorzitter , geachte afgevaardigden , moeten wij erin slagen duidelijke taal te spreken , wij moeten tot op zekere hoogte ons jargon bijschaven .
Want wij kunnen niet verwachten dat de Europeanen , die momenteel zeer woelige tijden doormaken , zich enthousiast bij ons aansluiten als wij doorgaan met over hun hoofden heen , dezelfde hermetische taal te bezigen .
Alleen door deze aanpassing kunnen wij bij hen het vertrouwen aanwakkeren dat , naar ik hoop , tot uitdrukking zal komen bij de volgende Europese verkiezingen .
Mijnheer de voorzitter van de Commissie , ik kan u namens mijn fractie verzekeren van onze steun voor het uitgangspunt , de kern van de analyse en de strategie die u hier vandaag presenteert , namelijk dat dit vanaf nu een onmiskenbaar politieke aangelegenheid wordt .
Politiek , omdat we in een nieuwe fase terechtkomen .
Zelfs al zijn we nog niet helemaal klaar met de constructie van de economische bouwstenen , we staan op het punt een dergelijke functionalistische visie op de Europese eenwording achter ons te laten om aan die veel grotere uitdaging , de politieke eenwording , te gaan werken .
De uitbreiding stelt ons voor een politieke uitdaging .
De totstandbrenging van een ruimte van justitie en binnenlandse zaken , de oplossing van het asiel- en immigratievraagstuk , de strijd tegen de misdaad : het zijn allemaal politieke uitdagingen .
Ook de vorming van een gemeenschappelijk buitenlands en veiligheidsbeleid is een bij uitstek politieke uitdaging .
De politieke aard van deze uitdagingen maakt ze niet alleen complex , maar ook rechtstreeks van invloed op de soevereiniteit van de lidstaten .
Daardoor liggen ze ook erg gevoelig bij de kiezers en de burgers in de lidstaten .
We moeten daarom een manier vinden waarop we deze politieke doelstellingen kunnen verwezenlijken en niet alleen de scepsis , maar ook onze grootste vijand , de apathie waar u het over had , kunnen bedwingen .
Het zal een moeizaam proces worden , maar de instrumenten zijn er wel .
Ik ben het helemaal met u eens dat we de synergie tussen onze instellingen moeten bevorderen ; niet alleen tussen de Commissie en het Parlement maar ook tussen die twee instellingen en de Raad , om recht te doen aan de omvang van deze politieke uitdaging .
Er is behoefte aan versterking van de dialoog , niet alleen tussen onze instellingen maar ook met de burgers .
We moeten duidelijker aangeven waar het in de Unie om gaat , en de angst en bezorgdheid onder de burgers wegnemen omdat die in veel gevallen volkomen ongegrond zijn .
Misschien dat we die angst kunnen overwinnen als we de dialoog met en de voorlichting aan de burgers intensiveren .
Mijn fractie is met name ingenomen met het creatieve idee van het witboek dat we komend voorjaar tegemoet kunnen zien .
In dat witboek zal het vraagstuk van het bestuur aan de orde worden gesteld .
In het licht van het netwerken in Europeees verband dat u zojuist beschreef is het van groot belang dat Europa zich op zijn kerntaken concentreert , dat we de moed tonen gebieden aan te wijzen waar Europa zich bescheiden zou kunnen opstellen .
Op die manier zouden we de mensen er misschien van kunnen overtuigen dat Europa niet uitsluitend wordt bestuurd vanuit een centrale autoriteit in Brussel , die steeds meer macht en bevoegdheden naar zich toetrekt .
Dat is de politieke kern van de uitdaging waar we voor staan , en u hebt dat zojuist ook heel helder aangegeven .
Mijn fractie beschouwt de uitbreiding als de voornaamste prioriteit waaraan alle andere mogelijke hervormingen moeten worden afgemeten , of het nu gaat om het bestuur , de intergouvernementele conferentie of de hervorming van de instellingen .
Uitbreiding gaat voor ons over de totstandkoming van een partnerschap , niet over een proces waarin " wij en zij " van elkaar gescheiden blijven .
We zien de uitbreiding als een ontwikkeling die meer oplevert dan de som van de afzonderlijke lidstaten en kandidaat-lidstaten .
Ik stel voor dat de Commissie , die schatkamer van gedetailleerde informatie over de uitbreiding , een document presenteert waarin ze duidelijk aangeeft hoe groot de waarde van de uitbreiding is , niet alleen budgettair en financieel gezien , maar ook in bredere zin .
Het zou zoiets moeten zijn als het verslag-Cecchini voorafgaande aan de Europese Akte ; een document dat de mensen duidelijk maakt dat de uitbreiding de grootse , historische uitdaging van deze tijd vormt en hen stimuleert aan het debat te gaan deelnemen .
Het is zaak daar goed over na te denken .
Wat Zuidoost-Europa betreft ben ik het met u eens dat we de waarde van politieke instellingen moeten afmeten aan hun successen .
We moeten er tijdens het mandaat van deze Commissie en van dit Parlement in slagen de zo zwaar bevochten en precaire vrede in Zuidoost-Europa veilig te stellen .
De stabilisatie- en associatie-overeenkomsten die inmiddels zijn gesloten zijn zeer welkom , maar er moet meer gebeuren .
We zullen de desbetreffende gegevens publiceren en ze later deze week , tijdens het debat over het verslag-Swoboda , aan de orde stellen .
In de strategische nota ligt de nadruk op de rol van de Europese Unie in de wereld .
Het belangrijkste doel dat we daarbij voor ogen hebben is dat het gewicht van de Unie als wereldmacht in verhouding staat tot haar betekenis op het gebied van hulp , handel en financiering .
We moeten ons nu , aan het begin van dit decennium , een beeld proberen te vormen van de wijze waarop onze instellingen zich aan het eind van dit decennium internationaal zullen hebben ontwikkeld , en met name van onze positie ten opzichte van internationale monetaire instellingen , instellingen van de Verenigde Naties enzovoorts .
Het is belangrijk dat die discussie op gang wordt gebracht .
Tenslotte nog dit .
De kranten van vandaag , de dag na Valentijnsdag , schrijven dat uw wittebroodsweken nu voorbij zijn .
Ik weet niet of u romantisch bent ingesteld , mijnheer Prodi , en misschien is het wel een heel onromantische opmerking .
In ieder geval zijn wij in de liberale fractie er blij mee , omdat het betekent dat we nu eindelijk terzake kunnen komen .
En zo hoort het ook .
U hebt in uw toespraak een hele reeks bijvoeglijke bepalingen gebruikt om Europa te beschrijven : een energiek Europa , een ondernemend Europa , een Europa met een menselijk gezicht , dat niemand wil uitsluiten .
Ik zou daar één bijvoeglijk naamwoord aan willen toevoegen , één woord dat mijn liberale collega ' s na aan het hart ligt , één indicatie van het soort Europa waar uw bestuurlijk programma recht aan zou moeten doen , namelijk een stimulerend Europa .
Mevrouw de Voorzitter , mijnheer de voorzitter van de Commissie , ik waardeer ten zeerste de openheid waarmee u erkent dat de Europese Unie fundamenteel hervormd moet worden .
In uw programma behandelt u zeer principiële kwesties .
Ik denk dat de burgers zich meer voor de politiek gaan interesseren als wij in staat zijn naast de dagelijkse kleine zaken ook grote kwesties naar voren te brengen .
Tegelijkertijd moet echter worden gezegd dat uw programma helaas in veel opzichten op een partijmanifest lijkt .
Het bevat namelijk veel goede bedoelingen , maar concrete voorstellen over hoe dit allemaal moet worden uitgevoerd ontbreken grotendeels .
Zoals elk manifest bevat het ook zeer veel innerlijke tegenstrijdigheden .
Ik wil u met mijn interventie helpen deze innerlijke tegenstrijdigheden te herkennen .
Ten eerste de economie en de sociale ontwikkeling : wij moeten proberen na te gaan hoe wij de doelstelling van het concurrentievermogen kunnen verenigen met de doelstelling van volledige werkgelegenheid .
Dat staat in uw programma .
Moet er eindelijk een convergentiecriterium worden opgesteld dat - zoals u in feite in het programma aangeeft - stelt dat in geen enkele lidstaat de werkloosheid hoger mag zijn dan , laten wij zeggen , in de drie landen die op dit gebied het beste presteren ?
Mijn fractie wil de nadruk leggen op ecologische belastinghervorming .
Wij kunnen namelijk alleen voor werkgelegenheid en een duurzame ontwikkeling zorgen als wij de belastingstructuur veranderen , maar helaas is dit - zoals wij allen weten - een gebied waarop de Europese Unie totaal niet in staat is maatregelen te nemen .
Ik vraag u deze zaak op de intergouvernementele conferentie naar voren te brengen .
De Europese Unie is alleen te rechtvaardigen als ze zich concentreert op taken die de afzonderlijke landen niet alleen kunnen uitvoeren .
In dit verband verdedigt het Parlement met u beslist het belang van de supranationale besluitvorming .
Een andere innerlijke tegenstrijdigheid in uw programma heeft te maken met de mondialisering .
Naar mijn mening is het heel verdienstelijk dat u het begrip " mondiaal bestuur " naar voren heeft gebracht , zoals anderen hier ook al hebben geconstateerd .
Trek echter ook lering uit de gebeurtenissen in Seattle : de vrije wereldhandel moet worden verenigd met alle waardevolle menselijke zaken die wij willen verdedigen .
U moet een dialoog met de burgermaatschappij aangaan .
Ik vraag u de internationale organisaties te democratiseren .
De Europese Unie kan een doorslaggevende rol spelen in het proces waarin de Verenigde Naties en de Wereldhandelsorganisatie werkelijk aan een democratische controle onderworpen gaan worden .
Wij kunnen samen met u de initiatieven hiervoor nemen .
Tenslotte vind ik het zeer positief dat u zo vaak over de burgermaatschappij spreekt , maar helaas is dit ook weer een innerlijke tegenstrijdigheid .
U moet op de intergouvernementele conferentie ook conclusies trekken .
Er moeten initiatieven worden ontplooid waardoor de burger daadwerkelijk rechtstreeks invloed op de besluitvorming kan hebben .
Het is beslist waar wat u ons zojuist zei : de mensen willen een meer betrokken democratie .
Dat is naar mijn mening de enige mogelijkheid als wij willen dat de mensen Europa accepteren en dat ze zich voor Europa interesseren .
Mevrouw de Voorzitter , de hervorming en de democratisering van de instellingen van de Europese Unie staan centraal in de historische en morele uitdaging waar het uitbreidingsproces ons voor stelt .
Met woorden van die strekking begon de heer Prodi zijn presentatie van de strategische doelstellingen van de Europese Commissie voor de komende vijf jaar .
We zien met belangstelling uit naar de publicatie van het witboek over het bestuur van de Europese Unie , komende zomer , waarin het vraagstuk van het evenwicht tussen de regeringen van de lidstaten enerzijds en de Europese instellingen anderzijds aan de orde zal komen .
Het is in dit opzicht belangrijk aandacht te besteden aan de hervorming van het interne besluitvormingsproces van de Commissie .
Uit haar voorstellen voor de aanstaande intergouvernementele conferentie blijkt dat de Commissie de kleinere lidstaten het vooralsnog vanzelfsprekende recht een commissaris voor te dragen , zou willen ontnemen .
Het gaat hier om een scenario waarin de Unie uit meer dan 25 lidstaten zou bestaan .
Ik ben geen voorstander van een Europa op twee niveaus .
Dat zou mijns inziens indruisen tegen de geest en de doelstelling van het Verdrag van Rome en alle latere Verdragen .
Alle lidstaten dienen binnen de Commissie en de andere instellingen gelijkwaardig vertegenwoordigd te zijn .
Ik zou diegenen die vinden dat de kleine lidstaten hun recht om een commissaris voor te dragen maar moeten opgeven , erop willen wijzen dat er in de Amerikaanse Senaat geen onderscheid wordt gemaakt tussen kleinere en grotere staten .
Zo ongeveer alle vijftig staten hebben twee gekozen vertegenwoordigers in de Senaat , onafhankelijk van hun inwoneraantal .
Alle hervormingen die voor de Europese Unie worden voorgesteld zullen in mijn land door middel van een referendum aan het volk worden voorgelegd .
De voorstanders van dergelijke hervormingen zullen er een hele klus aan hebben het Ierse volk te overtuigen , als Ierland door die hervormingen zijn recht op een commissaris zou verliezen .
In het deze zomer te publiceren witboek over het bestuur van de Europese Unie zal ongetwijfeld ook aandacht worden besteed aan de hervorming van de Europese Raad .
Ook hier zijn er verschillende beleidsterreinen waarop de lidstaten hun soevereiniteit moeten behouden .
Ik geloof niet dat er in Europa een breed draagvlak bestaat voor de invoering van stemmingen bij gekwalificeerde meerderheid over vraagstukken op het gebied van belasting , justitie , binnenlandse zaken en buitenlandse betrekkingen op Europees niveau .
Momenteel is er voor besluiten over belastinghervorming op EU-niveau unanimiteit vereist , krachtens Artikel 99 van het Verdrag van Rome .
Naar mijn overtuiging dient dat ook zo te blijven .
Een gemeenschappelijk Europees belastingstelsel zou het functioneren van de Europese Unie eerder hinderen dan verbeteren .
Ik ben voorstander van uitbreiding van de Europese Unie .
Ook ben ik er voor de instellingen zodanig te hervormen dat het uitbreidingsproces soepel en goed gestructureerd kan verlopen .
Desalniettemin mogen we niet vergeten dat de 370 miljoen inwoners van de Europese Unie een publieke opinie vormen die bij de aanpassing van de EU-Verdragen van doorslaggevend belang zal blijken te zijn .
We moeten er daarom voor waken al te snelle en vergaande veranderingen door te voeren , omdat de publieke opinie zich anders tegen ons keert en het uiterst moeilijk zal worden een toekomstig verdrag voor de Europese Unie te bekrachtigen .
Mevrouw de Voorzitter , ik voer het woord namens de Italiaanse radicale afgevaardigden .
Mijnheer de voorzitter van de Commissie , u zei zojuist dat geen enkele politieke instantie vijfjarenplannen produceert .
Inderdaad , u hebt gelijk , als wij aan de Russische plannen uit de jaren ' 30 denken .
U hebt zelf echter enkele maanden geleden , aan het begin van uw mandaat , in de Conferentie van voorzitters aangekondigd een legislatuurprogramma te zullen opstellen , de grote lijnen te zullen aangeven voor de door u voorgezeten Europese regering .
Met dat programma houden wij ons vandaag bezig .
Of u dit nu een regeringsprogramma of een indicatief programma noemt , bij het lezen van het door u rondgedeelde document en bij het luisteren naar uw uiteenzetting van vanmorgen kunnen wij niet aan de indruk ontkomen dat dit hoogstens een lijst is met goede voornemens of , beter gezegd , een lijst met hangende problemen .
U hebt nergens laten merken dat de Commissie ook een duidelijk standpunt heeft en zich , met andere woorden , zal kwijten van de taak die de Europese Commissie eigen is .
Wij hebben hier in het Parlement in het verleden grote debatten gevoerd over de grote strategische opties van de Commissie .
Dit waren voor de Commissie , als initiatiefneemster , niet zozeer proefballonnetjes , als wel regelrechte voorstellen voor de toekomst , waarbij het ene voorstel meer geluk was beschoren dan het andere .
Hoe het ook zij , met deze voorstellen heeft de Commissie bijgedragen aan de integratie en de ontwikkeling van de Europese Unie .
Nu zitten wij eerder opgescheept met een decaloog : er zijn talrijke problemen genoemd maar tevens is de indruk gewekt dat de Commissie , met uw permissie , voor geen enkel probleem eigenlijk durft te zeggen " wat er gedaan zou moeten worden " .
U hebt mijns inziens slechts op een punt werkelijk aangedrongen , te sterk zelfs aangedrongen volgens mij : u hebt gezegd dat u de " onnodige " activiteiten wilt ontmantelen en dat u deze ontmanteling haast als een prioriteit beschouwt .
Dan moet u wel oppassen , mijnheer de voorzitter !
Wij hebben net een vertrouwenscrisis in onze relatie tot de Commissie achter de rug en wij hebben allen , of de meerderheid tenminste in dit Parlement , onze hoop gevestigd op deze Commissie .
Wij wilden namelijk een sterkere Commissie , een Commissie met een nieuwe identiteit , een Commissie die zich door een zekere hand weet geleid .
U hebt gezegd dat de Commissie - omdat zij zich niet bij machte voelt - bepaalde bevoegdheden voor de uitvoering van gemeenschappelijke beleidsvormen wil ontmantelen , ofschoon zij die bevoegdheden bij het Verdrag heeft gekregen .
Wat verlangen wij eigenlijk van een regering ?
Wat verlangen wij eigenlijk van deze heel bijzondere en haast dubbelzinnige structuur die Europese Gemeenschap heet ?
Het is goed dat een supranationale regering beslist over de gemeenschappelijke hulpbronnen , dat deze niet worden overgelaten aan de lidstaten of aan BTB ' s , zoals in het verleden is gebeurd .
Ik heb de indruk dat wij van u hetzelfde menu als altijd voorgeschoteld hebben gekregen , ook al brengt u dit op een nog zorgwekkender manier .
U zegt dat u zich zult beperken tot het opstellen van een witboek .
U schudt nu wel het hoofd , maar ik vrees dat dit zal uitmonden in hetgeen bepaalde landen al jarenlang in hun achterhoofd hebben , namelijk in een Commissie die een goed secretariaat is van de Raad van ministers .
Als dit de rol is die de Commissie in de komende vijf jaar wil spelen , is zij volgens ons , federalisten in hart en nieren , op de verkeerde weg .
Wij zullen dit dan ook als maatstaf gebruiken voor het meten van het werk van de Commissie .
Hervorming is belangrijk maar als deze alles in duigen doet vallen en de supranationale bevoegdheden van de Commissie ondermijnt , zal zij de grondslag van de Europese integratie aantasten en dat onderuit halen wat de oprichters van de Europese Gemeenschap met betrekking tot de Europese Commissie voor ogen stond .
U sprak verder nog over het economische en sociale beleid .
Het lijdt geen twijfel dat het Europees sociaal model in een diepe crisis verzeild is geraakt en het lijdt ook geen twijfel dat werkloosheid probleem nummer één is geworden , waar geen enkel beleid van onze kant een oplossing voor heeft weten te vinden .
Ik kan u echter wel op een briefje geven dat er nooit een oplossing zal komen als men enkel een opsomming geeft van de problemen waarover ook al in het verleden is gesproken .
Er is een duidelijke visie nodig , een duidelijk voorstel .
Waarom zijn er in ons Europa staatshuishoudingen die uit hun voegen barsten ?
Is het toeval dat dit juist de staatshuishoudingen zijn die flexibiliteit van de arbeidsmarkt en het bedrijfsleven tot het hoogste doel hebben uitgeroepen ?
Als wij door blijven ploeteren met altijd dezelfde voorstellen , met de voorstellen die tot nu toe alleen maar wrange vruchten hebben opgeleverd , weet ik niet hoe wij er uit moeten komen en dan weet ik vooral niet hoe de Commissie eruit moet komen .
Hetzelfde geldt voor de uitbreiding .
Dit mag geen doel op zich zijn .
Zij moet worden gekoppeld aan een uiterst efficiënte hervorming van de Europese Unie en haar structuren , aan concrete voorstellen , en daartoe had de Commissie ook in het kader van de IGC het initiatief kunnen nemen .
Ik heb echter ook een verheugende opmerking voor u , mijnheer de voorzitter .
Enkele collega ' s hadden kritiek op uw telegram aan de Oostenrijkse regering .
Voor ons was uw standpunt overtuigend .
U hebt er goed aan gedaan dit land niet nog meer te isoleren .
Wij zullen echter afwachten wat voor concrete gebaren hier in de praktijk op volgen .
Nogmaals , u hebt een volgens ons kortzichtige visie gepresenteerd .
Daarin ontbreken de nodige impulsen voor de door mij genoemde sectoren , bijvoorbeeld voor de Balkan .
Kunnen wij de Balkan nog lang buiten de uitbreiding houden ?
Daarbij denk ik voorlopig nog niet aan het recht van Kroatië , Macedonië en andere landen om eveneens toegang te krijgen tot dit gemeenschappelijk huis .
Mevrouw de Voorzitter , mijnheer Prodi , ik heb alle lof voor uw voorstel betreffende een radicale decentralisatie van de communautaire werkzaamheden , maar ik wil graag vragen waarom u dan een hele reeks wetten met een centraliserend effect voorlegt ?
Ik herinner u aan de woorden van uw voorganger vijf jaar geleden .
De heer Santer beloofde minder en beter , maar wat hij uiteindelijk verwezenlijkte was veel meer en veel slechter .
Ik geloof dat u evenmin uw beloftes kunt waarmaken .
U heeft het over decentralisatie , maar u centraliseert .
Uw wetgevingsvoorstellen betreffen allemaal thema ' s waarop de burgers geen invloed meer hebben doordat u , mijnheer Prodi hun elke zeggenschap ontneemt , zelfs wat sociale zaken betreft .
U heeft het over meer openheid , maar u doet voorstellen om documenten die nu openbaar zijn , geheim te maken .
De twintig leden in uw Commissie zijn de enigen die de berg wetgeving van de Unie kunnen inkrimpen .
Zodra de wetgeving in Brussel is aangenomen , kan geen enkele lokale politicus er nog iets aan veranderen .
Daarom moet de Commissie bij elke nieuwe wetgeving die ze voorstelt minstens evenveel taken terugsturen naar de lidstaten en de burgerlijke democratie .
Anders blijft de wetgeving in Brussel alleen maar aangroeien .
Er zijn nu al meer dan 10.000 wetsteksten en evenveel wetswijzigingen .
De kandidaat-landen hebben 26.000 documenten toegestuurd gekregen .
Het Poolse parlement heeft 140.000 bladzijden in behandeling .
Het is nu reeds veel te veel .
Brussel moet minder beslissen en meer beslissingen aan de burgers , de regio ' s en de lidstaten overlaten .
De beslissingen die toch in Brussel worden genomen , mogen alleen grensoverschrijdende kwesties betreffen waarvoor de nationale parlementen niet langer efficiënte wetgeving kunnen opstellen .
De werkzaamheden in Brussel moeten van veel betere kwaliteit worden en ze moeten in alle openheid gebeuren , zodat de burgers tenminste nog weten wat er gebeurt nu de heer Prodi en zijn voorgangers hun het zelfbeschikkingsrecht ontnomen hebben .
Tot slot richt ik nog een woordje tot de heer Dell ' Alba over de dromen van de vaders van Europa : lees bij gelegenheid eens de memoires van Jean Monet .
Hij droomde van een klein , praktisch secretariaat , zoals hij het noemde .
Het orgaan dat de heer Prodi vandaag voorzit , is echter iets geheel anders .
Mevrouw de Voorzitter , hedenmorgen heeft de voorzitter van de Commissie , de heer Prodi , een aantal ambitieuze doelstellingen uiteengezet die de Europese Unie de komende vijf jaar zou moeten verwezenlijken .
Het zijn prijzenswaardige doelstellingen die Europa als sterke en doortastende speler op het wereldtoneel zullen plaatsen .
Die doelstellingen zijn een succesvolle uitbreiding , succes voor Europa als e-business-grootmacht en de invoering van betere grondslagen voor het bestuur .
We zijn het ermee eens dat we de Europese burgers , vooral de jongere generaties , een goed beeld moeten geven van de richting waarin Europa zich de komende jaren zal ontwikkelen .
Maar hoe kunnen we daar ooit in slagen als de financiële middelen niet toereikend zijn en de geloofwaardigheid van onze instellingen is aangetast ?
We moeten deze visie in een realistisch kader plaatsen .
Ik zou dat aan de hand van de volgende drie punten willen toelichten .
Ten eerste hebben we een krachtige Europese economie nodig .
We moeten er daarom voor zorgen dat de daling van de werkloosheidscijfers zich over de gehele Unie voortzet , de toenemende privatisering en liberalisering verder stimuleren , de betekenis van de informatietechnologie en Internet voor de economie erkennen , en aantonen dat e-Europe een goed initiatief is .
Tegelijkertijd zullen we ervoor moeten waken terug te vallen in de regelgeving oude stijl , waarbij ieder particulier initiatief in de kiem wordt gesmoord .
Mondialisering is niet iets om bang voor te zijn , maar we moeten wel goed begrijpen wat voor politieke gevolgen deze ontwikkeling voor de netwerkmaatschappij zal hebben .
Zonder een succesvolle Europese economie zullen we de uitdagingen die ons te wachten staan nooit kunnen aangaan , zeker niet die van de uitbreiding .
Ten tweede is het zaak dat we alleen wetgeving opstellen waar dat nodig is .
Ik heb het over de subsidiariteit .
Minder doen , en wat we doen verbeteren - het was een van de hoofdpunten van het beleid van de vorige Commissie .
Dat dient het voor de huidige Commissie ook te zijn .
We zullen dit in detail aan de orde stellen bij de bespreking van de voorgestelde jaarlijkse wetgevingsprogramma ' s .
De Commissie kan wel zeggen dat ze minder doet , en wat ze doet steeds beter doet , maar de heer Bonde heeft er zeer terecht op gewezen dat het jaarprogramma voor 2000 , met zijn 500 voorstellen en aanbevelingen , het tegenovergestelde suggereert .
We moeten prioriteiten stellen en ervoor zorgen dat we in elk van die programma ' s waar voor ons geld krijgen .
Tenslotte is het zaak ervoor te zorgen dat de Europese Commissie zelf doeltreffend en daadwerkelijk wordt hervormd .
Natuurlijk is het zo dat de Commissie , als hoedster van de Verdragen , als onafhankelijke instelling is bedoeld .
Desalniettemin dient ze , via het Parlement , verantwoording af te leggen aan de Europese burgers .
Het informatieprobleem , waar de heer Bonde zojuist al naar verwees , is wat dat betreft een teken aan de wand .
Het lijkt erop dat de Commissie ons , als burgers en parlementsleden , in weerwil van de Verdragen de toegang tot bepaalde informatie ontzegt .
Het zou onjuist zijn te zeggen dat de Commissie fungeert als een Europese regering .
De Commissie weerspiegelt niet de meerderheid van het Parlement in zijn huidige samenstelling .
Wij hebben als leden van het Parlement een belangrijke rol bij het vormen van de bestuurlijke structuur voor Europa .
Dat bestuur dient zodanig te worden ingericht dat we daadwerkelijk kunnen samenwerken , maar moet ook recht doen aan het feit dat er voor de Europese instellingen ieder een eigen rol is weggelegd .
We moeten daarom onze geloofwaardigheid vergroten , de samenhang versterken en erop vertrouwen dat we door samen te werken het imago van de Europese Unie onder de burgers kunnen herstellen .
Mevrouw de Voorzitter , mijnheer de voorzitter van de Commissie , de laatste jaren is er veel gedaan om de Europese Unie te versterken , gaande van de invoering van de euro tot een gemeenschappelijk buitenlands- en veiligheidsbeleid , en ja , ook tot de beslissing van de Veertien , de Commissie en het Parlement in verband met de kabinetsformatie in Oostenrijk .
Ik deel de gedachtegang en de principes die achter deze beslissingen schuilgaan volkomen .
Niettemin geef ik u gelijk , mijnheer de voorzitter van de Commissie , dat er de komende jaren nog veel moet gebeuren om de Europese Unie verder te versterken .
De Unie is immers niet sterk genoeg , noch om de grote en onontkoombare taak van de uitbreiding aan te kunnen , noch om de bestaande en potentiële bewegingen in toom te houden die , om het zacht uit te drukken , een ambivalente en dubbelzinnige houding aannemen tegenover de Europese waarden van democratie , verdraagzaamheid en integratie van alle inwoners van ons continent .
Dat geldt niet alleen voor Oostenrijk .
De Unie bekent zich in het Verdrag van Amsterdam tot haar fundamentele waarden , en de instellingen van de Europese Unie hebben dit nogmaals bevestigd ter gelegenheid van de Oostenrijkse regeringsformatie .
Deze waarden krijgen echter pas hun volle betekenis als zij aanwijsbaar en in voldoende detail worden opgenomen in het Verdrag en de individuele burger ze uiteindelijk ook in rechte kan afdwingen .
Artikel 6 en 7 van het Verdrag zijn , als het erop aankomt , namelijk niet toereikend .
Daarom zeg ik met nadruk dat de Commissie erop moet staan dat het toekomstige handvest van de grondrechten in het Verdrag wordt opgenomen en dat de burger er bindende rechten aan kan ontlenen en deze voor de rechter kan afdwingen .
Dit houdt tevens in dat de Commissie vast moet houden aan de gemeenschappelijke ruimte van vrijheid , veiligheid en rechtvaardigheid .
Met dit standpunt ga ik in tegen de twee voorgaande sprekers .
Het enige wat we tegenover de verlokkelijke , irrationele en demagogische beweringen van uiterst rechts kunnen zetten zijn humane , werkbare en doordachte uitgangspunten rond immigratie en asielrecht .
Maar tegelijkertijd wil ik benadrukken dat zo ' n aanpak vergezeld moet gaan van een coherent en overtuigend beleid rond werkgelegenheid en maatschappelijke uitsluiting .
Werkloosheid , marginalisering en groeiende ongelijkheid vormen immers een ideale voedingsbodem voor anti-Europese en nationalistische sentimenten en daden .
In deze context , mijnheer de voorzitter van de Commissie , wilde ik het ook graag hebben over de door u als problematisch ervaren mondialisering en de manier waarop grote delen van de bevolking die zien .
Het gevoel aan iets onbeheersbaars te zijn overgeleverd en het gebrek aan bescherming door de overheid leidt er in het beste geval toe dat de bevolking de politiek de rug toekeert , zoals bij de Europese verkiezingen , en in het slechtste geval tot extremistisch stemgedrag .
Het is nog niet bij de Europese Unie opgekomen zich bij de burger als middel of zelfs als remedie tegen de negatieve effecten van de mondialisering op te werpen .
Niemand is trouwens nog op dat idee gekomen .
Wij bouwen aan een huis , maar er zijn te weinig burgers die zich er werkelijk thuis in voelen .
Het gaat niet alleen om een hervorming van de Wereldhandelsorganisatie en het economische bestel - het valt trouwens op dat de Commissievoorzitter verzuimd heeft over de hervorming van de financiële instellingen en het internationale financiële bestel te spreken - , het gaat ook om vertrouwenwekkende maatregelen voor onze burgers .
Die verlangen met recht en reden hulp en ondersteuning van de Europese Unie bij de onvermijdelijke maar pijnlijke aanpassing aan de nieuwe mondiale verhoudingen .
Wat de Commissie te zeggen heeft over de luider wordende stem van Europa is in deze context ook belangrijk .
Mijnheer de voorzitter van de Commissie , u heeft het vandaag zelf gehad over een model , maar in uw document vind ik daar helaas te weinig over terug .
U heeft gezegd dat wij onze burgers een economisch , sociaal , cultureel en ecologisch ontwikkelingsmodel moeten voorhouden , zowel naar binnen als naar buiten toe , dat zich duidelijk van de andere onderscheidt , ook van het Amerikaanse .
De Verenigde Staten zijn in dit opzicht dan ook niet alleen onze partners , maar ook onze concurrenten - niet tegenstanders , maar concurrenten - , en wij moeten ons ervoor inzetten dat we onze burgers het beste model aanbieden .
Ik zou graag willen dat wat wij vandaag zo fel hebben verdedigd , ook duidelijker was terug te vinden in de documenten van de Commissie .
Mevrouw de Voorzitter , mijnheer de voorzitter van de Commissie , als de Commissie tijdens haar ambtsperiode zou kunnen bijdragen aan de herstructurering van het steeds wanordelijker wordende stelsel van bevoegdheden van de Commissie zelf , en wellicht ook van de Europese Unie als geheel , is dat de grootste dienst die ze de Europese Unie zou kunnen bewijzen .
U hebt inmiddels een doortastende aanzet gegeven door zeer terecht te benadrukken dat de zogeheten " kernfuncties " centraal moeten komen te staan .
U hebt er zelf al op gewezen dat daartoe ook moet worden vastgesteld welke taken , beleidslijnen en programma ' s op zijn hoogst slechts zijdelings verband houden met de centrale taak van de Commissie .
Van vele bestaande beleidslijnen en programma ' s van de Europese Unie is de houdbaarheidsdatum wellicht al enige tijd verstreken .
Andere zijn te onpraktisch of te weinig doeltreffend gebleken om op Europees niveau ten uitvoer te worden gebracht .
De uitdaging waar we nu voor staan is zoveel mogelijk van die perifere taken over te dragen aan de lagere bestuursniveaus van nationale , regionale en plaatselijke overheden .
Als we de sceptische Europese burger willen overtuigen van de voordelen van verdere integratie , dan moeten we kunnen aantonen dat we bevoegdheden die niet langer bij de EU thuishoren even enthousiast overdragen aan lagere overheden als dat we nieuwe bevoegdheden aan de EU toebedelen .
Het is zaak dat we de critici van de Europese integratie , die beweren dat de in aantal toenemende Europese bevoegdheden slechts in één richting worden toegewezen , de wind uit zeilen nemen .
Hun argumenten zijn niet geheel ongegrond , zoals de heer Bonde zojuist heeft aangegeven .
Het zou een proces moeten zijn dat duidelijk twee kanten op werkt , waarin bestaande beleidslijnen en programma ' s van de EU die op grond van het subsidiariteits- of evenredigheidsbeginsel niet meer duidelijk te rechtvaardigen zijn , worden overgedragen en ingetrokken .
Als u er de komende jaren in slaagt de daad bij het woord te voegen om die ambities te verwezenlijken , zal uw bijdrage aan de toekomst van de Europese Unie als geheel die van alle vorige Commissies overtreffen .
Bovendien kunt u daarbij , zoals we hier vandaag hebben gehoord , rekenen op brede steun vanuit het Europees Parlement .
Mevrouw de Voorzitter , mijnheer de voorzitter van de Commissie , ik sta volledig achter de voorstellen van collega Heidi Hautala rond de strategische doelstellingen van de Commissie voor de komende vijf jaar .
Ik zal mij verder beperken tot een onderwerp dat u niet heeft aangesneden , maar dat niettemin op het programma stond , en dat is het werkprogramma van de Commissie voor het jaar 2000 .
Ik besef hoe beperkt uw manoeuvreerruimte is , aangezien we binnen de beperkingen van het huidige Verdrag moeten werken .
Ik denk vooral aan fiscaal beleid , een belangrijk thema , maar daar wil ik het nu juist niet over hebben .
Om te beginnen zou ik u willen prijzen voor een aantal voorstellen uit uw werkprogramma voor het jaar 2000 .
Ik heb het met name over het thema voedselveiligheid , waarvoor u ambitieuze en belangwekkende voorstellen doet , en over de beveiliging van de scheepvaart , ook geen onbelangrijk punt na de twee olievlekken die de kusten van Bretagne en Turkije hebben geteisterd .
Het is een goede zaak dat de Commissie bij deze zaken kort op de bal speelt .
Maar op andere gebieden vind ik dat we wat meer ambitie mogen verwachten , en dat het wat sneller vooruit mag gaan .
Ik heb in dat verband een aantal constructieve voorstellen rond sociaal beleid , milieubeheer en rond het vervolg op Seattle .
Een inleidende opmerking : u heeft gezegd dat we een verzoening tot stand moeten brengen tussen de Europese instellingen en de burger .
Natuurlijk is dat zo , en daarom vind ik het belangrijk dat we ons afvragen wat die burger in de eerste plaats bezighoudt .
Op sociaal vlak lijkt het me bijvoorbeeld niet genoeg dat u een mededeling aankondigt over een sociaal actieprogramma .
Het moet sneller gaan .
U zou ons voor het einde van het jaar een nieuw sociaal actieprogramma moeten kunnen voorleggen .
Dan nu een onderwerp dat erg in de actualiteit is geweest en dat nog altijd is : bedrijfssluitingen en collectieve ontslagen .
Wij werken op dit terrein met de geldende richtlijn , en die is nogal beperkend gebleken .
Wij willen deze tekst herzien .
Ik stel u voor dat samen te doen .
Wij willen dat er een richtlijn komt die de werkgelegenheid beter beschermt , een richtlijn waarmee we zonodig ook strenger kunnen optreden tegen bedrijven die deze niet naleven .
Op het vlak van milieu kondigt u een voorstel voor een besluit aan over een zesde milieuactieprogramma , en dat is uitstekend .
Ik heb mij laten vertellen - maar misschien gaat u dat tegenspreken - dat er in de tekst die u ons gaat voorleggen geen precieze doelstellingen en geen termijnen vermeld zullen staan .
Persoonlijk vind ik het onmogelijk om zonder streefcijfers of echte termijnen te werken .
Wat betreft de wettelijke aansprakelijkheid is het een goede zaak dat we eindelijk over een witboek beschikken .
Ik bedoel wettelijke aansprakelijkheid inzake milieuschade , maar ik wil er nog eens op wijzen dat het Parlement al zes jaar om een wetgevingsinitiatief vraagt .
Nu kondigt u in het witboek natuurlijk wel wetgeving in die zin aan , maar wanneer mogen we die dan verwachten ?
Ook op dit punt moet het allemaal wat sneller gaan .
Een laatste punt , na Kyoto zou het geen slechte zaak zijn als we snel tot gerichte voorstellen kwamen .
En tot slot wil ik nog een paar dingen over de Wereldhandelsorganisatie zeggen .
Het lijkt me op zich niet slecht over een nieuwe onderhandelingsronde na te denken , maar dan vind ik wel , en ik heb dit al eerder gezegd , dat de Commissie op voorhand ook echt met voorstellen moet komen om de spelregels van de Wereldhandelsorganisatie te veranderen .
De Commissie heeft een interne functie , maar speelt ook een rol in de wereld .
Ik vind dat de Europese Unie aan de basis moet staan van een herijking van de structuur van de Wereldhandelsorganisatie , en daarvoor moeten we gerichte voorstellen doen voor statutaire veranderingen .
Mevrouw de Voorzitter , mijnheer de voorzitter , u sprak over de fundamentele politieke waarden .
Een van de fundamentele politieke waarden is respect voor anderen .
Dit is zelfs nog belangrijker dan democratie .
Daarom hebt u er volgens ons goed aangedaan een boodschap te sturen .
Degenen die hier kritiek op hebben geuit , zijn misschien behept met een bolsjewistische of nazistische mentaliteit .
Democratie betekent immers dialoog met de anderen .
Men moet de anderen duidelijk maken waarom zij zich vergissen , maar men moet ook naar hun redenen luisteren .
Al tien jaar lang zegt Alleanza Nazionale in dit Parlement dat verruiming geen verwatering mag betekenen .
Uitbreiding is prima , maar mag geen uitbreiding van de gevaren betekenen .
De hoopvolle verwachtingen van de kandidaat-landen zijn net zo belangrijk als de hoopvolle verwachtingen van onze huidige burgers .
Onze huidige burgers worden echter gegrepen door een steeds groter gevoel van teleurstelling wanneer zij zien hoe dit Europa werkt , hoe dit Europa niet in staat is hun belangrijkste problemen op te lossen .
Daarom is bij uitbreiding strengheid geboden .
De afspraken moeten worden nagekomen en eventueel zelfs - bij een aantal fundamentele vraagstukken , zo de omstandigheden dit vereisen - worden herzien .
Ik denk daarbij met name aan de milieuramp in Roemenië , waarvan de gevolgen tot Belgrado reiken , maar vooral ook aan de zich steeds sterker uitbreidende onverschilligheid ten aanzien van de grote veiligheidsproblemen .
Zelfs nu hebben wij nog geen zekere antwoorden op de vragen in verband met de controle op de kerncentrales van de Oost-Europese republieken .
Daarom moeten wij , voordat wij gaan uitbreiden , middelen zien te vinden om uit te geven .
Wij moeten eindelijk een Europese controlemacht in het leven roepen , die belast zal worden met het toezicht op de levenskwaliteit en de levensomstandigheden .
Er moet een nieuwe wereld komen waarin bepaalde tragedies ondenkbaar zijn geworden .
Ik wil ook een opmerking spenderen aan Afrika .
De derde en de vierde wereld zijn in de steek gelaten .
Één dollar , anderhalve euro , is voldoende om een kinderleven te redden .
Het zo democratische en progressieve Europa zwijgt .
Terwijl half Afrika sterft aan aids en andere ziekten , trekt Europa zich van deze tragische problemen nauwelijks iets aan .
Mijn laatste opmerking gaat over Internet en mondialisering .
De mondialisering van de economie mag niet betekenen dat wij overal dezelfde producten en dezelfde kwaliteit krijgen , evenmin als de mondialisering van de politiek afvlakking van waarden en vernietiging van hoop en enthousiasme mag betekenen .
De volkeren die niet participeren en zich geleidelijk aan verwijderen , laten ruimte open voor oligarchieën waarin de macht en de controle in de handen van enkelingen terechtkomen .
Wat Internet betreft moet Europa eindelijk de moed hebben te wijzen op de noodzaak van regels .
Staat u mij toe persoonlijk hulde te betuigen aan de piraten die met hun acties de wereld dwingen na te denken over het enige systeem dat geen regels kent .
Wij zijn de wereld van de regels .
Laten wij dan ook regels opstellen voor Internet en laten wij aldus onze burgers regels en hoop voor de toekomst geven .
Mevrouw de Voorzitter , als Padaanse belastingbetaler heb ik al eerder de belastingman Prodi op mijn dak gehad , toen hij nog aan het hoofd van de Italiaanse regering stond , onder het juk waaronder Padania ook in fiscaal opzicht gebukt gaat .
Ik heb nu met grote bezorgdheid naar hem geluisterd .
Hij sprak over nieuwe hulpbronnen .
Dat kan gemakkelijk uitmonden in nieuwe belastingen en nieuwe heffingen , vooral nu de uitbreiding , de toetreding van nieuwe landen tot de Unie op til is .
Waarom betalen zij hun toegangsbiljet zelf niet ?
Mijn Padaanse kiezers - die dankzij Prodi reeds de zogenaamde , en slechts gedeeltelijk terugbetaalde , Europese heffing hebben moeten betalen - zijn absoluut niet van plan om , weer dankzij Prodi , nog eens dergelijke heffingen te betalen , voor wie dan ook !
Mevrouw de Voorzitter , mijnheer de voorzitter van de Commissie , leden van de Commissie , vijf maanden na haar aantreden heeft de Commissie op papier gezet in welke richting zij de Europese Unie wil sturen .
Het is een ambitieus maar ook hoogdravend stuk geworden .
Is het niet pathetisch te zeggen dat " de wereld opziet naar Europa " ?
Bovendien , het werelddeel Europa is aanzienlijk meer dan de vijftien lidstaten van de Europese Unie .
Het verzekeren van vrede , democratie en mensenrechten in nota bene heel Europa is wel heel hoog gegrepen .
Mij intrigeert bijzonder hoe de Commissie dit denkt te verwezenlijken .
Het Europese integratiemodel als rijke bron voor mondiaal bestuur , betekent dat het exporteren van grootschaligheid en machtsconcentratie ?
De Commissie meent dat het externe beleid kan slagen , mits iedereen exact weet wie de leiding heeft !
Wie is dat dan wel ?
De Commissie als geheel , haar voorzitter misschien , de Raad ?
Het nieuwe Europese bestuur vraagt sterke instellingen , zegt u , terwijl de Commissie zich tegelijkertijd wil concentreren op haar kerntaken .
Met dat laatste zijn wij het van harte eens .
Het is de hoogste tijd dat de instellingen zich beperken tot werkelijk grensoverschrijdende problemen en ophouden de Europese kar op te tuigen met bevoegdheden die zij aan de nationale overheden onttrekken .
Diverse keren rept het stuk van gemeenschappelijke waarden .
Helaas mis ik de verwijzing naar normen die daarbij horen .
De vraag rijst waaraan die normen en waarden ontleend zijn .
Ik ben ervan overtuigd dat de bijbel , Gods woord , de enige zuivere bron van goede normen en echte waarden is .
In de traditie van ons werelddeel is dat besef een belangrijk element dat erkenning verdient Mevrouw de Voorzitter , ik zou de heer Prodi en de Commissie willen feliciteren met hun regeringsverklaring .
De hoofdlijnen daaruit spreken mij zeer aan .
Ik deel ook de analyse van de heer Prodi en de Commissie dat er op een aantal terreinen terecht behoefte is aan meer Europa , aan meer integratie .
Terreinen zoals veiligheid , de Wereldhandelsconferentie , voedselveiligheid , maar ook de nieuwe economie , vragen dus meer actie vanuit de Europese Commissie .
De uitdaging zal zijn hoe de lidstaten , de Raad , het Europees Parlement , de nationale parlementen , de Commissie en allerlei andere actoren , op dezelfde lijn kunnen worden gebracht .
De Europese Commissie zal daarbij een belangrijke regierol moeten spelen , maar dat veronderstelt duidelijke en realiseerbare doelstellingen .
Heldere prioriteiten , focus en vooral ook communicatie met de samenleving over wat we aan het doen zijn .
Dat zijn de sleutelacties waar het om gaat en dat vraagt van de Commissie , met het oog op subsidiariteit , concrete uitwerkingen die we dan ook graag willen zien in de volgende programma ' s .
Dat de nadruk wordt gelegd op de kernfuncties is op zich prima en dat de Commissie voor zichzelf een betere , grotere rol ziet met betrekking tot beleidsconcepties en politieke initiatieven , dat juich ik toe .
Maar waar het ook om gaat , is om het implementeren , om het uitvoeren van datgene wat de Commissie voor ogen staat .
Als ik bijvoorbeeld kijk naar de Telecomsector , dan zie ik dat wij heel veel richtlijnen hebben gemaakt , maar dat wij uiteindelijk nog steeds 15 deelmarkten hebben en dat 15 lidstaten de richtlijnen nog steeds verschillend uitvoeren .
Bij de implementatie dient de Commissie ervoor te zorgen dat datgene wat we politiek willen ook in de praktijk tot uitdrukking wordt gebracht .
Kijkende naar het buitenlands beleid , mevrouw de Voorzitter , dan spreekt de ambitie dat de Europese Unie op wereldtoneel evenveel politiek als economisch gewicht moet hebben mij zeer aan .
Maar dan vraag ik : op het moment dat gesproken wordt over een echt gemeenschappelijk beleid , over een systeem van crisispreventie en crisisbeheersing op het communautair niveau , waar zijn dan de concrete voorstellen ?
Daaraan moeten wij immers uiteindelijk toetsen of wij onze doelstellingen op dat terrein kunnen waarmaken .
De heer Prodi heeft in zijn speech terecht heel veel aandacht geschonken aan Afrika , maar ik moet zeggen dat ik toch teleurgesteld ben als ik kijk naar het werkprogramma 2000 .
Dan vind ik noch in de inleiding , noch in het programma zelf enige activiteit terug met betrekking tot Afrika , en ik hoop dus ook eerlijk gezegd dat de heer Prodi met een goede notitie zal komen ter voorbereiding van de top in Afrika .
Mevrouw de Voorzitter , woorden zijn heel erg belangrijk , maar wij kunnen de Commissie alleen maar beoordelen op haar daden .
Mevrouw de Voorzitter , mijnheer de voorzitter van de Commissie , dames en heren , ik weet niet waaraan ik mij moet houden , aan de strategische doelstellingen voor de periode van 2000 tot 2005 of aan uw toespraak over de periode van 2000 tot 2010 ?
Neemt u al meteen een voorschot op een tweede ambtstermijn ?
Maar nu alle gekheid op een stokje .
De Unie gaat zich uitbreiden en heeft behoefte aan versterking door afslanking en inperking .
Om te beginnen afslanking .
U zegt in uw programma dat u zich wilt gaan concentreren op de kerntaken van de Commissie , maar dit kan hoogstens een prille aanzet zijn .
De gehele Unie moet zich tot haar politieke kerntaken gaan beperken , en die zijn : correcties op de markt aanbrengen zodat de sociale rechtvaardigheid en het milieu beschermd worden , de eenheidsmunt beschermen , de burgerrechten garanderen - een interne aangelegenheid - en onze gemeenschappelijke belangen behartigen - een externe aangelegenheid - .
Daarbij is het niet zozeer de vraag of wij wel met één stem spreken , maar veeleer wat wij met die stem willen zeggen .
Ten tweede , het nieuwe modewoord is flexibiliteit .
Maar een steeds grotere flexibilisering dreigt snel over te gaan in intergouvernementalisering .
Met gemeenschappelijke beslissingsorganen moeten we de lidstaten onverkort blijven binden .
Ook de participatie van het maatschappelijk middenveld - een goede zaak - moeten we trouwens handhaven .
Maar de burger heeft geen behoefte aan nieuwe organen en instellingen , en al helemaal niet aan een nieuwe vermenging van bevoegdheden .
( Applaus ) Transparantie betekent niet meer toegang tot meer papier , nee , voor de burger betekent transparantie dat hij nu eindelijk eens meer duidelijkheid krijgt over wie wat wanneer en met welk recht in Brussel of in Straatsburg beslist .
Dat is transparantie !
Ten derde kan en mag de Europese Unie zich niet onbeperkt uitbreiden .
Haar grenzen worden niet bepaald door het aantal landen dat erbij wil , maar het aantal dat zij kan verwerken .
( Applaus ) Als uitholling of zelfs opheffing van de bestaande Unie de prijs van de uitbreiding wordt , dan mogen we die niet betalen .
Die prijs is te hoog , niet alleen voor de lidstaten die er al in zitten , maar ook voor de landen die in de Unie willen worden opgenomen .
Een Unie als zuiver geostrategisch concept heeft geen toekomst , net zomin als een Unie die niet meer is dan een vrijhandelszone .
De Unie blijft meer dan een markt , en zij behoudt haar legitimiteit bij de volkeren van Europa alleen als zij zichzelf als een lotsgemeenschap ziet .
Zoiets reikt veel verder dan uw nieuwe economische of sociale agenda , of een nieuwe en hogere levenskwaliteit .
Niet alleen de Commissie , niet alleen het Europees Parlement , maar ook de volkeren en de staten van onze Europese Unie moeten op zoek naar nieuwe antwoorden op de vraag hoe en waarom wij willen samenleven en gezamenlijk willen optreden .
We moeten de Europese Unie dus opnieuw uitvinden zonder de bestaande kapot te maken , niet meer en niet minder .
( Applaus ) Mevrouw de Voorzitter , naar de mening van de Fractie van de Europese Liberale en Democratische Partij is de belangrijkste taak van de Commissie en de hele Unie in de komende jaren het met succes tot stand brengen van de uitbreiding .
De Commissie moet op vastberaden wijze onderhandelingen voeren en er daarbij naar streven dat elk kandidaat-land zo snel mogelijk tot de Unie kan toetreden .
Aan de andere kant moet er voor worden gezorgd dat noch de tot nu toe bereikte resultaten van de integratie noch de hieraan gestelde doelen verwateren .
Om dit te voorkomen heeft de liberale fractie de wens geuit dat er op de intergouvernementele conferentie verschillende modellen van gedifferentieerde integratie worden overwogen en dat er een concentrische Unie wordt gecreëerd met een bondsstaat als kern en een minder geïntegreerde buitenste cirkel .
Het is duidelijk dat de interne differentiatie van de Unie op de IGC ter sprake komt .
Bij de behandeling van deze kwestie moet men onbevooroordeeld zijn .
Een technische verbetering van het systeem van flexibiliteit is niet genoeg , ook de ontwikkeling van de eigen instellingen voor de avant-gardelanden moet naar voren worden gebracht , zoals onder andere Jacques Delors heeft voorgesteld .
Op deze manier kan een doeltreffender , duidelijker , opener en democratischer besluitvormingssysteem worden gecreëerd .
Ik hoop dat de Commissie haar eigen voorstel doet over hoe de institutionele en overige differentiatie van de zich uitbreidende Unie moet worden uitgevoerd .
Mevrouw de Voorzitter , mijnheer de voorzitter van de Commissie , mevrouw , heren commissarissen , uw inspirerende toespraak , mijnheer Prodi , heeft mij verleid .
Dat wekt verwachtingen , maar het kan ook tot ontgoocheling leiden .
Dat heeft te maken met wat er net gezegd is door de heer Van Velzen , met het verschil tussen die woorden en die daden .
De uitbreiding van de Unie wordt ingegeven door ons verlangen naar vrede , veiligheid en stabiliteit .
U wil de toetreders geruststellen èn ook de Europese opinie .
Maar wij zien met onze eigen ogen dat vandaag de dag het tegenovergestelde gebeurt .
Wij zien de toename van angst en onrust , ook in de regio ' s waar de werkloosheid niet hoog is en de welvaart zeer groot .
Wij moeten onze burgers een thuisgevoel kunnen geven , zei de heer Swoboda , en ik geef hem gelijk .
Dat is een plek waar we dezelfde waarden delen en waar ieder ook zijn taak en zijn verantwoordelijkheid heeft .
Dat heeft waarschijnlijk met die normen van de heer Van Dam te maken .
Dat is namelijk subsidiariteit .
Klare verantwoordelijkheid van alle beleidsniveaus , partners en geen concurrenten in het beleid .
Het gezag zo dicht mogelijk bij de burgers uitoefenen , waar het in alle transparantie kan worden uitgeoefend en door de burgers zelf kan worden gecontroleerd .
Dat vraagt een nieuwe politieke cultuur , niet alleen in woorden , maar ook in de praktijk , die rekening houdt met de werkelijkheid van lidstaten en regio ' s .
Regio ' s die in cultureel en economisch opzicht soms het belang van sommige lidstaten evenaren .
Het nieuwe Europa moet zich niet alleen in de breedte ontwikkelen , maar ook in de diepte , door de beleving van onze waarden in de praktijk en een democratische opbouw van een echte gemeenschap .
Daarop zal de Commissie beoordeeld worden .
Mevrouw de Voorzitter , de Commissie legt ons vandaag haar strategische doelstellingen voor de periode 2000-2005 voor in de vorm van een buitengewoon vaag document waarin alle oneffenheden glad zijn gestreken om toch vooral niemand voor het hoofd te stoten .
Zo komen we in het eerste deel over de nieuwe vormen van Europees bestuur natuurlijk nergens de woorden " federalisme " of " superstaat " tegen .
Toch zijn dat de termen die zich opdringen als het gaat over een sterke Europese component , waarbij alleen het beheer over de dagelijkse uitvoering gedecentraliseerd wordt en het ontwikkelen van een collectieve visie wordt toevertrouwd aan een onbestemd geheel waarin regeringen en nationale parlementen op een hoop gegooid worden met regionale overheden en zelfs gemeenten en het maatschappelijk middenveld .
Al deze niveaus worden zonder enig hiërarchisch onderscheid aangemerkt als een " integrerend deel van het Europees bestuur " .
Achter deze dubbelzinnigheid gaan een heleboel misverstanden schuil , om te beginnen over onze waarden .
Het feit dat iemand zegt dat hij een democraat is , maakt nog geen democraat van hem .
Daarvoor moet hij in de eerste plaats concreet accepteren dat burgers in vrijheid hun beslissingen nemen op het niveau dat objectief gezien de meeste kansen biedt voor een herkenbaar , loyaal en transparant democratisch debat .
In de meeste gevallen is dat het nationale .
Nu is de hele mededeling van de Commissie opgebouwd rond precies de tegenovergestelde premisse , namelijk dat we beter voor onze volkeren kunnen opkomen als we hun autonome manoeuvreerruimte steeds verder inperken met nieuwe regels , meer politieke integratie en nieuwe juridische constructies zoals het zogenaamde handvest van de grondrechten , een zeer slecht gekozen naam .
Ik zeg wel degelijk zeer slecht gekozen , omdat dit document onze grondrechten alleen maar zal inperken .
Wij van de Fractie Unie voor een Europa van Nationale Staten huldigen een heel ander standpunt .
Wij willen opkomen voor de landen van Europa , maar tegelijk ook de keuzevrijheid van hun volkeren respecteren .
Dit is niet de kwadratuur van de cirkel , integendeel .
Wat wij moeten doen , is de verouderde federalistische sjablonen links laten liggen die nog altijd leven bij degenen die hun Europese denken uitsluitend baseren op de memoires van Jean Monnet .
We moeten de Europese instellingen juist openstellen voor de moderne wereld en een variabele opzet ontwikkelen waarmee we de nationale staten in hun waarde laten .
Dat is de nieuwe bestuursvisie die we graag in uw mededeling hadden willen terugvinden , mijnheer de voorzitter .
Helaas hebben we die niet gevonden .
Mevrouw de Voorzitter , mijnheer de voorzitter van de Commissie , u wilt gestalte geven aan een nieuw Europa , maar u mist hiervoor helaas een essentiële component : vertrouwen .
U kunt niet op het vertrouwen van miljoenen Europeanen rekenen als u het niet waard bent .
Hoe kunt u het ook waard zijn na de gekkekoeiencrisis en na het aftreden van de Commissie-Santer wegens corruptie ?
U draagt de verantwoordelijkheid voor miljoenen werklozen en miljoenen armen , voor de bestaansonzekerheid en de toenemende ellende die het gevolg zijn van uw extreme vrijhandelsbeleid , uw ultraliberalisme en de gedwongen mars naar de eenheidsmunt .
U wilde de verdwijning van de binnengrenzen en bent daar ook in geslaagd .
Daarmee heeft u Europa overgeleverd aan een explosie van misdaad en onveiligheid en aan een vloedgolf van ongebreidelde immigratie .
Nu stelt u voor alle beslissingsbevoegdheid aan een handvol ambtenaren te geven en de lidstaten , gemeenten en niet-gouvernementele organisaties op voet van gelijkheid aan Brussel te onderwerpen door ze uitsluitend nog te laten uitvoeren wat van hogerhand wordt beslist .
Niet een keer is er in uw document van 14 bladzijden sprake van de nationale parlementen , terwijl daar nu net de èchte volksvertegenwoordigers zitten .
Maar voor hen is er nu eenmaal geen plaats in uw strategie .
U durft zelfs geen man en paard te noemen , u verschuilt zich achter een pseudo-modieus taaltje door het te hebben over " Europees bestuur " terwijl u gewoon een federaal , autocratisch en gecentraliseerd bewind bedoelt .
U heeft jaren aan een stuk uw gehoor proberen te overtuigen van gedeelde soevereiniteit , maar nu onthult u het werkelijke einddoel : elke vorm van Europese nationale of collectieve soevereiniteit te verkwanselen aan een wereldregering waarin u niet eens een vooraanstaande rol hoopt te spelen .
Tenslotte durft u de vrije en democratische keuze van miljoenen Oostenrijkers te veroordelen en te bestraffen , of liever te laten veroordelen en bestraffen , enkel en alleen omdat het resultaat niet in uw straatje past .
Tegelijkertijd steunt u communistisch China en drijft u al tientallen jaren handel met landen die openlijk de mensenrechten schenden .
Vandaag zijn er nog Europese afgevaardigden in het geweer gekomen tegen een telegram van de heer Prodi aan kanselier Schüssel .
Niettemin ging het hier overduidelijk niet om een sympathiebetuiging , maar om een politieke manoeuvre .
Niemand trapt in die opschepperij van u , omdat u heel goed weet dat u , of u nu wilt of niet , Oostenrijk nodig heeft om de Verdragen en de belasting op spaargelden te hervormen .
U gebruikt Oostenrijk om de nationale staten in al uw cynisme en hypocrisie nog een beetje meer van hun echte bevoegdheden binnen de Europese Unie te ontdoen , maar u gebruikt Oostenrijk ook als een handige boeman .
Natuurlijk , dames en heren commissarissen , u bent niet als enigen verantwoordelijk .
De regeringen die u steunen , uit lafheid of uit ideologische overwegingen , zijn dat ook .
Brussel betekent niet wij allen samen , zoals u pretendeert , maar u allen samen .
Hou op met liegen ; wat de volkeren van Europa willen kan u helemaal niets schelen .
Het enige waartussen de Europeanen nog vrij kunnen kiezen is uw ideale wereld en de schandpaal .
Meer dan tien jaar na het uiteenvallen van de Sovjet-Unie hangt de walm van de goelag rond uw plannen , met uw zalvende moralisme op de koop toe .
Wij behoren tot het selecte gezelschap dat de communistische dictatuur heeft veroordeeld .
Wij behoren en blijven behoren tot degenen die zich verzetten tegen de dictatuur van het europeanisme , en wij richten een oproep tot alle volkeren van Europa om in verzet te gaan tegen uw monsterlijke plannen .
Het heil van de Europese democratieën ligt in de natiestaat , de nationale staat , en dat van Europa in de samenwerking tussen de Europese naties .
( Applaus vanuit sommige banken ) Voorzitter Prodi , u hebt ons vandaag het vijfjarenprogramma van de Commissie gepresenteerd .
Wij scharen ons achter veel van de daarin geschetste doelstellingen .
Dit is een programma met scenario ' s en algemene vraagstukken en daarom is het goed dat wij ons nu beperken tot de grote thema ' s .
Uit uw woorden en uit het ons verstrekte document blijkt mijns inziens dat één vraagstuk - waarvan ik weet , voorzitter Prodi , dat het u , evenals mij , nauw aan het hart ligt - op de achtergrond is gebleven : solidariteit , niet zozeer op internationaal als wel op intern vlak .
De aartsbisschop van Milaan , monseigneur Carlo Maria Martini , doet een beroep op alle politici en met name op politici als u en ik , die het als hun politieke roeping zien de katholieke waarden te verdedigen .
Hij vraagt ons opnieuw na te denken over ontwikkeling .
Ontwikkeling mag niet alleen economische voordeel tot doel hebben , maar moet veel , heel veel aandacht schenken aan de minst bedeelden , aan de uitgesloten bevolking .
Dit uiterst belangrijke vraagstuk herinnert ons eraan hoe moeilijk en ingewikkeld vooruitgang te meten is en hoe ontoereikend daarvoor de maatstaf van het inkomen per hoofd is .
Dit vraagstuk herinnert ons eveneens aan de noodzaak van een nieuw ontwikkelingsmodel , van een ontwikkelingsmodel dat stevig verankerd is in de cultuur van de sociaal geëngageerde katholieken , die de burgergemeenschap en de door de overheid gesteunde en gestimuleerde organisaties van de samenleving als de beste instrumenten beschouwen voor de opbouw van solidariteit .
Aldus komt datgene tot ontplooiing wat voor de ontwikkeling van elke persoon van fundamenteel belang is : vrijheid .
Vrijheid komt voor en boven economisch voordeel .
Deze sociale vrijheid kan tot uiting komen in initiatieven ten behoeve van de minst bedeelden en biedt alle beloning die men zich maar kan wensen : rechtvaardigheid en sociaal evenwicht .
De overheidsinstellingen moeten niet alleen toezien op de eerbiediging van enkel en alleen het economisch criterium .
Zij moeten de persoon tot dienst zijn , zij moeten de vrijheid van iedere persoon tot rijping brengen , zonder uit het oog te verliezen dat daarbij geen inbreuk mag worden gepleegd op de ondernemingsgeest .
Investeringen en aanvaarding van risico ' s zijn noodzakelijk , en dan zijn , in een geordend en juist gericht systeem , de ondernemers wel degelijk in staat een belangrijke bijdrage te leveren aan de sociale groei en de solidariteit .
Wij willen dit tijdperk van mondialisering vergezeld doen gaan van een regelgevend kader dat het bedrijfsleven en de consumenten garanties biedt .
Daarom mag de Europese Commissie de solidariteit niet vergeten .
Zij moet juist op de uitoefening daarvan de klemtoon leggen door de rijkdom te benutten die de mens in zijn relatie tot zijn naaste bezit .
Wij zijn voortgekomen uit een geschiedenis waarin werd geleerd dat de politiek een hart moest hebben .
Wij hopen dat het witboek , de voorstellen en de daden van de Commissie concreet getuigenis hiervan zullen afleggen .
Mevrouw de Voorzitter , mijnheer de voorzitter van de Commissie , geachte collega ' s , Shaping the new Europe is een ambitieuze doelstelling voor de Commissie en voor ons allen .
Onze ambitie en onze activiteiten zullen gevolgd worden door de burgers van onze lidstaten , maar ook door velen buiten Europa en buiten onze Unie .
Welk beeld krijgen geïnteresseerde EU-burgers en de rest van de wereld nu van dit vijfjarenprogramma ?
Mijn antwoord luidt : het beeld van een nieuwe start .
Uit de agenda , die gevuld is met hervormingsplannen , blijkt namelijk duidelijk dat de Unie van de 21e eeuw niet slechts een economische gemeenschap wil zijn , maar een waardige gemeenschap , die wij serieus nemen .
Met recht geeft de Commissie aan dat de Unie streeft naar een solidaire verzorgingsstaat in een tijdperk van globalisering , dat wil zeggen naar een rechtvaardig en beter functionerend Europa , dat ook zijn verantwoordelijkheden buiten het eigen werelddeel beseft , vanuit gevoelens van solidariteit en welbegrepen eigenbelang .
Wij beschouwen armoede en uitsluiting namelijk als de hoofdvijand van de vrede en de vrijheid .
Ik stem in met de woorden van mijn partijgenoten en met de teneur van uw document , maar ik wil de aandacht vestigen op twee manco ' s , die nog verholpen moeten worden .
Het eerste manco betreft de positie en de rechten van de vrouw .
U heeft gesproken over de bijdrage van vrouwen aan het verhogen van de productie en de groei .
Dat is belangrijk , maar gelijke rechten zijn niet alleen belangrijk voor de productie ; ze zijn ook van belang voor de democratie in onze samenleving .
Het is in dat verband verbazingwekkend dat termen als gelijke rechten , gender of vrouw überhaupt nergens voorkomen in Shaping the new Europe .
U heeft het in uw toespraak wel gehad over de vrouw , maar die wordt in de strategische doelstellingen nergens genoemd .
Komt dat , mijnheer de commissaris , doordat men in de Commissie reeds zoveel aan mainstreaming doet dat vrouwen niet genoemd hoeven te worden ?
Hoe verklaart u anders deze afwezigheid van vrouwen ?
De EU mag geen unie met een louter mannelijke uitstraling worden .
Het tweede manco betreft Afrika .
Ook Afrika wordt niet genoemd in Shaping the new Europe , terwijl alle andere werelddelen wel worden vermeld .
In Afrika bevindt zich het grootste aantal vluchtelingen ter wereld , en nergens is de armoede zo uitgebreid als hier .
Bovendien wordt dit werelddeel geteisterd door een verwoestende aids-epidemie .
Ik weet dat commissaris Nielson en anderen goed werk verrichten , maar het is nodig dat de hele Commissie , ook in haar strategische doelstellingen , zich nadrukkelijker op dit continent richt .
Tenslotte wil ik opmerken dat ik de verklaring van de Commissie toejuich .
Ik vind het verheugend dat voor het eerst gezegd wordt dat de EU bereid is om eenzijdig maatregelen te nemen om onze markten toegankelijker te maken voor de ontwikkelingslanden .
Mijn vraag luidt : wanneer begint men hiermee ?
Mevrouw de Voorzitter , mijnheer de voorzitter van de Commissie , geachte collega ' s , het onderhavige document is van doorslaggevend belang voor de toekomst en de lotsbestemming van Europa .
Daarbij dringen zich twee , nauw met elkaar verbonden vraagstukken aan ons op : vrede en stabiliteit in Europa en daarbuiten .
Er bestaat weliswaar al geruime tijd eensgezindheid over het prioritaire karakter van deze doelstellingen , maar wij moeten ook onomwonden naar voren brengen dat deze doelstellingen niet bereikt kunnen worden zonder uitbreiding , hoeveel deze uitbreiding ons ook moge kosten .
Wij moeten nu een keuze maken voor de komende decennia .
Wij moeten kiezen tussen een Europa dat misschien minder rijk , maar een baken van vrede en beschaving is voor heel de planeet en een Europa met misschien overdaad , maar zonder uitstraling .
Deze doelstellingen zullen echter alleen binnen bereik komen indien de intergouvernementele conferentie , die voor het einde van het jaar afgesloten moet worden , het leven zal schenken aan een constitutionele hervorming , aan een hervorming die de Commissie juiste en reële bevoegdheden geeft .
De Commissie mag niet enkel de uitvoerster zijn van de Raadsbesluiten of van de medebeslissingen van het Parlement .
De Commissie moet als een echte regering van Europa kunnen optreden .
De grootste voorvechter van deze hervorming moet juist het Parlement zijn , als het tenminste zijn rol als spreekbuis van de Europese burgers wil versterken en de centrale functie wil vervullen die voor hem is weggelegd in een echt democratische en sterk geïntegreerde Unie .
De verantwoordelijkheid voor de aangegane verplichtingen kan de Commissie pas worden toegeschreven als de Commissie de reële bevoegdheden heeft om deze verplichtingen hard te maken .
Als Europa dit perspectief niet waar maakt , zal het een geschiedenis zonder toekomst tegemoet gaan .
Mevrouw de Voorzitter , mijnheer de voorzitter van de Commissie , we mogen blij zijn met het algemene streven dat achter de doelstellingen schuilgaat die vandaag bekend zijn gemaakt , doelstellingen die hand in hand gaan met de uitdagingen die Europa aan zal moeten gaan .
Ik zie dat u de val van de Berlijnse Muur een centrale plaats toekent binnen de gebeurtenissen die het einde van de eeuw hebben ingeluid .
De val van de Muur moet aan de basis liggen van de uitbreiding .
In plaats van over " uitbreiding " zou ik het liever over " hereniging " willen hebben .
Dat heeft volgens mij een veel krachtiger politieke inhoud .
U wilt zich opnieuw gaan toeleggen op uw kerntaken , dat is een van de doelstellingen van uw hervorming .
Algemeen gezegd wilt u het subsidiariteitsprincipe toepassen .
Als dit op een duidelijke manier gebeurt , kan dit het optreden van de Unie alleen maar ten goede komen en krijgt de burger een duidelijk beeld van de verschillende bevoegdheidsniveaus .
Maar , mijnheer Prodi , zoiets is makkelijker gezegd dan gedaan !
U zult moeten ingaan tegen de neiging die elke instelling heeft om haar macht te vergroten .
Ik zal u dus op uw daden beoordelen .
Tot het zover is geef ik mijn akkoord en mijn steun aan het streven dat u zo duidelijk in uw mededeling heeft verwoord .
Niettemin zijn er twee essentiële punten : de vereenvoudiging en de toepassing van het Gemeenschapsrecht .
In 1998 zijn er 123 zaken aanhangig gemaakt bij het Hof van Justitie wegens niet-toepassing of niet-omzetting van Gemeenschapsrecht , en 25 % van de richtlijnen inzake milieubeheer wordt niet toegepast of omgezet .
Nochtans blijkt uit de gebeurtenissen van de laatste dagen hoezeer het nodig is dat dit wel gebeurt .
Het mag niet zo zijn dat het Gemeenschapsrecht niet wordt toegepast omdat het te ingewikkeld of te pietluttig is .
De Unie mag niet in die val trappen , en ik vind het trouwens jammer dat uw mededeling daarover niet meer details geeft .
Uw vaststelling dat de verzorgingsstaat niet meer de juiste antwoorden kan geven op de problemen waar wij voor staan - ik denk aan de werkloosheid - getuigt van realisme .
Toch vind ik het jammer dat u geen duidelijke beleidskeuze naar voren heeft gebracht .
Het accent had moeten liggen op een afwijzing van het steuntrekkerschap en een herwaardering van de zin voor initiatief en verantwoordelijkheid .
U besteedt onvoldoende aandacht aan de vergrijzing van onze bevolking , terwijl die een fundamentele weerslag zal hebben op de structuur van de samenleving , niet alleen uit economisch oogpunt , maar ook uit dat van volksgezondheid .
We staan hier eigenlijk voor een stille revolutie , en daarom had ik ook meer van uw mededeling verwacht .
Tot slot vermeldt u Europees onderzoek als het hart van onze toekomst , maar zegt u er niet bij welke middelen u wilt inzetten .
Ethische principes vormen een essentieel onderdeel van dat onderzoek , maar in uw mededeling zegt u daar niets over .
Mijnheer de voorzitter , u wil de burger beter voorlichten .
Verbetert u dan eerst uw contact met het Parlement .
Wij zijn de vertegenwoordigers van de burger .
Mevrouw de Voorzitter , waarde collega ' s , ik ben het roerend eens met de algemene oriëntaties van het vijfjarenprogramma en met het programma voor het jaar 2000 , waar voorzitter Prodi vanmorgen zulk een hartstochtelijke uiteenzetting van heeft gegeven .
In beide documenten wordt sterk de klemtoon gelegd op de noodzaak van nieuwe vormen van governance voor Europa .
Daarvoor moet de Commissie een nieuwe agenda krijgen , waarin strikte prioriteiten voor de verwezenlijking van volledige werkgelegenheid voorkomen .
Dit vereist echter een efficiëntere coördinatie van de economische en sociale beleidsvormen van de landen en - dit wens ik te beklemtonen - van de nationale staten die zijn toegetreden tot de monetaire unie .
Zij moeten het eerste voorbeeld van versterkte samenwerking kunnen worden .
Ik beperk mij nu tot enkele opmerkingen over drie , van prioritair belang zijnde vraagstukken , van vraagstukken die een bron van inspiratie moeten zijn voor de regeringen van de Unie bij de opstelling van hun actieprogramma ' s , evenals voor de agenda van de Commissie en de werkzaamheden van de Europese Unie in de komende maanden .
In eerste instantie moet men in gemeenschappelijk overleg met de Europese Investeringsbank , en met haar steun , projecten uitwerken en uitvoeren voor de totstandkoming van geïntegreerde dienstennetwerken in de vervoer- en energiesector .
Ten tweede moet men bindende parameters vaststellen voor de uitwerking van actieprogramma ' s ten behoeve van de werkgelegenheid , voor de besluitvorming over de noodzakelijke investeringen in de verschillende landen en voor de gemeenschappelijke projecten op het gebied van onderzoek , innovatie en scholing van menselijke hulpbronnen .
Mijns inziens hebben dergelijke parameters - en met name de kwalitatieve parameters die zullen voortvloeien uit investeringen in permanente scholing , bijscholing , aanpasbaarheid en omscholing van oudere werknemers - een veel duurzamer effect op middellange termijn dan louter de vaststelling van , altijd voor betwisting vatbare , kwantitatieve jaardoelstellingen voor de verwezenlijking van nieuwe werkgelegenheid of de vermindering van werkloosheid .
Als de Commissie verder - zoals ook in het document van het Portugees voorzitterschap staat - een nieuwe fase kan openen in de sociale dialoog en deze kan grondvesten op een strategie voor de verspreiding van kennis , kortom op een strategie voor inzetbaarheid , met de daarvoor noodzakelijk regels , zal men een stap vooruit kunnen zetten en de werknemers in staat stellen met kennis van zaken en instemming deel te nemen aan het beheer van herstructurering en hertewerkstelling .
Ten derde geloof ik niet dat door de vergrijzing van de bevolking het aantal arbeidsplaatsen in de Europese Unie gedoemd is terug te lopen .
Niet alleen is er armslag in de vorm van meer werkgelegenheid voor vrouwen en van immigratie , maar het is bovendien noodzakelijk zich met kracht te weren tegen de alom verspreide tendens tot vervroegde pensionering en vervroegde uittreding .
Men moet bij een gecoördineerde hervorming van de socialezekerheidsstelsels niet uitgaan van een aanzienlijke inkrimping van de toekomstige pensioenuitkeringen , maar op actieve wijze inspelen op de door de hogere levensverwachting ontstane mogelijkheden en aansturen op een langer actief leven . )
Mevrouw de Voorzitter , mijnheer de voorzitter van de Commissie , waarde collega ' s .
U bent , mijnheer Prodi , zeer hervormingsgezind en zeer ambitieus .
Ik heet u hartelijk welkom en juich uw ambities toe .
Er is behoefte aan daadkracht gelet op de enorme taak die ons wacht .
Maar om al deze hervormingen door te kunnen voeren en zelfs voor de uitvoering van het wetgevend programma voor 2001 op zich , moet u niet alleen zeker zijn van uw kracht als hervormer , maar ook de meningen van de anderen terdege kennen .
U zegt dat u niet zal aarzelen om aan dit Parlement extra middelen voor de Commissie te vragen maar de Commissie moet wel goed voor ogen houden hoe snel wij financieel gezien , aan het einde van ons Latijn zijn .
Wij beschikken over 1,27 procent van het communautaire BBP .
Geen euro meer of minder .
Het is niet het Parlement dat een stokje zou steken voor die nieuwe middelen : u moet aankloppen bij de Raad .
Deze financiële vooruitzichten zijn tot op de millimeter afgemeten .
Voor de financiering van uw stabiliteitsplan voor de Balkan zal onderhandeld moeten worden over een belangrijke herziening van categorie 4 en u weet ongetwijfeld nog op welke enorme problemen wij zijn gestuit bij de goedkeuring van de begroting 2000 .
Mijn fractie , de Fractie van de Europese Volkspartij ( Christendemocraten ) en Europese democraten , kort niet graag op bestaande programma ' s ter financiering van nieuwe politieke initiatieven .
De politieke prioriteiten moeten door dit Parlement en de Europese afgevaardigden worden geaccordeerd .
Denkt u alstublieft niet dat de door u voorgestelde hervorming van de begroting de beperkingen van het communautaire financiële systeem aan het oog onttrekt .
Het is natuurlijk goed als met ieders instemming op alle fronten gepoogd wordt meer begrotingsdiscipline op te brengen maar vergeet u vooral niet dat er vóór alles een oplossing moet worden gevonden voor het gebrek aan middelen en aan financiële autonomie , in combinatie met het slechte financiële beheer .
Vandaar onze vraag : heeft de Commissie de politieke wil die problemen uit de wereld te helpen ?
Mevrouw de Voorzitter , de mededeling van de Commissie is goed geschreven , maar voldoende vaag om de meest uiteenlopende interpretaties toe te laten .
Woorden zijn immers niet hetzelfde als hun reële politieke betekenis .
De socialisten juichen het toe dat de Commissie de strijd wil aanbinden tegen maatschappelijke uitsluiting en armoede .
Maar hoe dichten we de kloof tussen politieke retoriek en het echte leven ?
De Commissie zegt " economische hervormingen op het gebied van de arbeidsmarkten " te willen nastreven , maar wat houdt dat in ?
Meer flexibiliteit , onzekerheid en contracten van beperkte duur ?
Iedereen weet dat levenskwaliteit , volledige werkgelegenheid en een hogere werkgelegenheidsgraad afhankelijk zijn van een duurzame economische groei .
De Unie beperkt zich momenteel tot een stabiliteitsbeleid .
Dat is zeker noodzakelijk , maar het volstaat niet .
Wij socialisten willen graag een Europees pact voor groei en werkgelegenheid tot stand zien komen .
De elementen van een dergelijk beleid zijn bekend : een heropleving van de investeringen van overheid en particuliere sector , meer investeringen in onderzoek , meer investeringen in onderwijs en opleiding en het stimuleren van de ondernemingsgeest .
In die zin is het initiatief e-Europa welkom .
In de wereld van de nieuwe technologie is het grootste gevaar dat er een ongelijke toegang tot informatie ontstaat , een toegang die afhankelijk is van de vraag of iemand rijk of arm is .
De ongelijkheid die op allerlei terreinen aan het groeien is , vormt het hoofdprobleem van ons tijdsgewricht .
Aan de ene kant zijn er de overvloed van de financiële markten en de welvaartsexplosie , aan de andere kant worden steeds meer mensen buitengesloten .
Van werknemers verlangen we dat ze hoe langer hoe flexibeler , innoverender en productiever worden , maar de vruchten van die productiviteit komen meer en meer aan de aandeelhouders ten goede en aan niemand anders .
De Europese Centrale Bank blijft erg discreet over het royale rendement van financiële activa , maar hamert er telkens weer op dat loonsverhogingen niet boven de stijging van de productiviteit mogen uitkomen .
Hoe overtuig je werknemers die het slachtoffer zijn van dit mondiale spelletje Monopoly dat zij meerdere keren in hun werkzame leven van beroep moeten veranderen , als topindustriëlen op een schadevergoeding van 30 miljoen euro kunnen rekenen als zij hun spelletje poker rond een overname hebben verloren ?
Jaren aan een stuk is ons voorgehouden dat we de economie moesten liberaliseren .
In de sectoren die geliberaliseerd zijn , zien we een stortvloed van fusies en overnames die onvermijdelijk leiden tot monopolistische toestanden .
Alle veldslagen op de beurs komen voort uit de verwachting dat de winsten met 15 % , 20 % of 25 % zullen toenemen , en op termijn is dat irreëel .
Met de ongebreidelde stijging van de beurskoersen nemen de risico ' s navenant toe .
Het voornaamste risico dat ons op middellange termijn boven het hoofd hangt is niet inflatie , maar deflatie veroorzaakt door het uiteenspatten van de speculatieve zeepbellen op de internationale financiële markten .
Om af te ronden , mevrouw de Voorzitter , wil ik opmerken dat de komende vijf jaar beslissend zullen worden .
We moeten nieuwe spelregels voor de mondialisering uitwerken , investeringen in de reële economie doen , investeringen in de mens .
Regeringen en de Commissie moeten de markteconomie zichtbaar bijsturen om te zorgen dat de sociale dimensie niet verloren gaat .
Mevrouw de Voorzitter , mijnheer de voorzitter van de Commissie , geachte collega ' s , het strategisch document heeft in mijn ogen twee duidelijke zwakke plekken .
We schieten niets op met een nieuwe economische en sociale agenda als we de oude niet afwerken .
Ik doel bijvoorbeeld op het vervoersbeleid of het regionale beleid .
Voor deze domeinen beschikt u over uitstekende krachten in de personen van commissaris Palacio en commissaris Barnier , en toch besteedt u er in uw strategisch document te weinig aandacht aan .
Waarom zeg ik dit ?
Als we naar het vervoersbeleid kijken , zou het goed zijn als wij dat in de Europese Unie zowel economisch als op het vlak van milieubeheer op een doordachte manier vormgaven , en wel voordat er andere landen tot de Unie gaan toetreden .
Ik zou het fijn vinden als de voorzitter van de Commissie naar mij zou willen luisteren , maar het hoeft niet per se .
Ik geef u drie voorbeelden .
Ten eerste hebben wij behoefte aan een doordachte liberalisering van de spoorwegsector , want we willen het goederenvervoer van de weg naar het spoor overhevelen .
Dat is zinvol , zowel voor de economie als voor het milieu .
Zonder liberalisering komt er van een doordacht vervoersbeleid niets terecht .
Hetzelfde geldt voor een Europese luchtverkeersleiding .
De burger heeft er geen begrip voor dat wij het luchtverkeer liberaliseren als wij in de lucht 15 aparte nationale sectoren laten voortbestaan die economisch nadelig zijn voor de luchtvaartmaatschappijen en het milieu vervuilen .
Op dit punt heeft u nog een agenda af te werken .
Mijnheer de commissaris , het regionale beleid komt veel te weinig voor in uw document .
De sociale en economische cohesie van de Europese Unie is een van de beslissende taken van onze Gemeenschap .
Als we die niet volbrengen , zullen de burgers in de probleemgebieden ook bang zijn voor de uitbreiding .
Wij moeten hun duidelijk maken dat we de komende vijf jaar onze middelen op een doordachte manier zullen inzetten om hun achterstand ten opzichte van de rijke gebieden te overbruggen .
In dat geval zullen zij ook werkelijk instemmen met de uitbreiding en bereid zijn eraan mee te werken .
Mijnheer de voorzitter van de Commissie , als we in de praktijk geen solidariteit tot stand kunnen brengen tussen rijke en arme regio ' s , verarmt onze Unie en geniet ze geen steun onder haar bevolking .
Mevrouw de Voorzitter , mijnheer de voorzitter van de Commissie , geachte commissarissen , geachte collega ' s , de uitwerking van nieuwe programma ' s mag ons niet uit het oog doen verliezen dat er ook oude programma ' s zijn die momenteel ten uitvoer worden gelegd .
Daarom is het goed dat de Commissie in haar werkprogramma ingaat op de vraagstukken van Agenda 2000 , betreffende het gemeenschappelijk landbouwbeleid , waaronder ook de visserij valt , en op de activiteiten van de structuurfondsen .
Hopelijk zult u , mijnheer de voorzitter van de Commissie , duidelijk maken dat de huidige hervorming van de Commissie geen schade zal berokkenen aan het toepassings- en controlemechanisme voor Agenda 2000 .
De vraagstukken van Agenda 2000 vallen onder uw derde en vierde strategische doel : de sociaal ­ economische agenda en een betere levenskwaliteit .
Uit uw document blijkt echter niet of uw grote , ambitieuze doelstellingen ook evenredig zijn aan de middelen die de Commissie van plan is in te zetten .
Ik bedoel hiermee niet zozeer economische middelen - voor de toepassing van Agenda 2000 in de landbouwsector zijn immers niet per se meer economische middelen nodig , want er wordt zelfs bespaard - als wel intellectuele middelen .
Men moet in deze sector investeren met geestelijk kapitaal .
Men moet namelijk twee doelstellingen bereiken : men moet enerzijds het multifunctionele , Europese landbouwmodel veilig zien te stellen en anderzijds de liberalisatie van de wereldhandel in landbouwproducten vergemakkelijken , met name ten gunste van de ontwikkelingslanden .
Deze twee doelstellingen moeten met elkaar worden gecombineerd en dat is geen gemakkelijke opgave .
Er is geen kant en klaar recept .
Deze twee doelstellingen druisen zelfs in velerlei opzicht tegen elkaar in .
Nergens blijkt echter dat de Commissie weet waar de schoen wringt en hoe zij de tegenstrijdigheden te boven denkt te komen .
Het andere onderdeel van Agenda 2000 betreft de samenhang en de regionale ontwikkeling .
Daar kunnen wij ongetwijfeld bogen op grote prestaties , maar er zijn nog gebieden , vooral eilandgebieden , die achter zijn .
Aan deze gebieden zou men meer aandacht moeten schenken .
Wat de visserij betreft , blijkt nergens uit uw programma dat u van plan bent in de toekomst een eind te maken aan de plundering van de visbestanden , waardoor hele vissoorten zijn verdwenen .
Ook dit vraagstuk zou men misschien met meer aandacht , met meer esprit de finesse moeten bekijken .
Mevrouw de Voorzitter , ik zou me ten eerste willen aansluiten bij de vele collega ' s die al hebben gemaand tot voorzichtigheid bij de besprekingen over dit vijfjarenplan .
We moeten ervoor waken dat we bij het formuleren van dergelijke ambitieuze doelstellingen het heden uit het oog verliezen .
Onze fractieleider , de heer Poettering , heeft in zijn openingstoespraak in krachtige termen naar dat risico verwezen .
Het zou onverstandig zijn als de Unie een hele reeks nieuwe taken op zich zou nemen zonder er eerst zeker van te zijn dat de fundamenten voor een succesvolle Europese economie zijn gelegd .
Die fundamenten worden natuurlijk gevormd door de interne markt .
Hoe stevig heeft die interne markt zich inmiddels in onze economie verankerd ?
Ik zou de heer Prodi en de leden van de Commissie die nog aanwezig zijn willen herinneren aan de bevindingen van het onderzoek dat de Commissie zelf heeft gehouden onder 3000 Europese bedrijven .
Van al die bedrijven geeft maar liefst 40 % aan dat ze nog steeds kosten maken om hun producten of diensten te laten voldoen aan de specificaties van andere lidstaten .
Dat heeft de Commissie zelf laten uitzoeken .
Zo ' n resultaat is een klassiek symptoom van de barrières die nog altijd door de nationale regeringen worden opgeworpen - bureaucratische rompslomp die de toegang tot de markt verhindert .
Het is verontrustend te zien hoe zelfgenoegzaam de Commissie er in haar programma van uitgaat dat het met de voltooiing van de interne markt wel goed zal komen .
We moeten op alle punten druk blijven uitoefenen , verdere obstakels uit de weg ruimen en de druk opvoeren op lidstaten die in gebreke blijven bij het invoeren van maatregelen ter bevordering van de interne markt , met name , uiteraard , in cruciale sectoren zoals de financiële dienstverlening .
De uitbreiding kan alleen een succes worden als het proces rust op het stevige fundament van de interne markt .
We dienen bij de uitbreiding van de Unie voort te bouwen op onze bestaande successen .
Als we erin slagen de interne markt in die hele uitgebreide Unie te vestigen , hebben we een gigantische prestatie geleverd .
Ik zou afsluitend , namens al mijn conservatieve collega ' s - en wij vormen de op een na grootste nationale delegatie in dit Parlement - willen zeggen dat we de Commissie en de heer Prodi onze volledige steun toezeggen bij hun voltooiing van deze historische taak .
Mevrouw de Voorzitter , mijnheer de voorzitter , geachte collega ' s , bij ons votum van investituur hebben we gezegd dat wij u vandaag zouden terugzien .
Vandaag begint het echte werk , want vandaag gaan wij ons over uw programma uitspreken .
Ik wilde graag een punt uit uw toespraak van vandaag lichten , namelijk datgene wat u " nieuwe vormen van bestuur " heeft genoemd .
Achter deze term gaat volgens mij namelijk niets anders schuil dan de kwestie van het functioneren van de instellingen , het functioneren van onze overheid , als we het er tenminste over eens zijn dat de Europese Unie een overheid is .
De aansluiting tussen de instellingen van de Unie , de bevoegdheden van de lidstaten , de gemeenten en de regio ' s , allemaal goed en wel .
Maar is dit wel de beste manier om de burger achter het project Europa te krijgen ?
Is dit wel de beste manier om een antwoord te vinden op de hamvraag , namelijk " waar zijn we met elkaar mee bezig ? " en niet zozeer " wie doet wat ? " .
Dat is wat onze medeburgers bezighoudt .
In uw toespraak heeft u het gehad over de uitdagingen die ons te wachten staan : de mondialisering , de uitbreiding , en ik zou daar nog aan toevoegen : de toekomst van ons sociale model .
Daarom leg ik met mijn fractie zulke nadruk op het handvest van de grondrechten .
Het komt ons namelijk voor dat dit handvest op ons verlanglijstje staat omdat we op een keerpunt in onze geschiedenis zijn beland , omdat de waarden waarop onze Unie binnen haar huidige grenzen is gebouwd is aan herijking toe zijn , ook al met het oog op de komende uitbreiding .
Wij zijn voor uitbreiding , maar niet tot elke prijs .
Onze medeburgers verwachten meer Europa van ons , maar niet tot elke prijs .
Zij verwachten niet dat wij ons naar de mondialisering schikken , maar dat we vertrekkend vanuit ons sociale model die mondialisering mee vorm geven .
Daarom kunt u zich alleen voor een politieke unie inzetten - een politieke unie die wij overigens steunen - als die op ons sociale model is gebaseerd , een model dat een uiting vormt van onze originaliteit en ons vermogen om de zaken in deze wereld beter te regelen .
Mevrouw de Voorzitter , mijnheer de voorzitter van de Commissie , dames en heren , geachte collega ' s , ik wil graag openen met een citaat : " De Commissie zal haar werkzaamheden ter voorbereiding van een Europees handvest van de fundamentele rechten voortzetten en voorstellen opstellen om het ambitieuze programma ten uitvoer te leggen .
De Commissie wil met name voorstellen om een echt Europees asiel- en immigratiebeleid te ontwikkelen .
Zij wil de rechtshulp en de justitiële samenwerking versterken en komen tot een doeltreffende bestrijding van alle vormen van criminaliteit . "
Dat was het hele programma voor het domein binnenlandse veiligheid , vrijheden , rechten van de burger en justitiële samenwerking voor de komende vijf jaar .
Een dermate kort document is een farce .
Het is een farce omdat wij het werk van commissaris Vitorino kennen en waarderen , en omdat hetgeen hier op papier staat een regelrechte ontkenning is van wat er gebeurt .
Een stuk als dit vormt in de verste verte geen basis voor een scorebord .
Het is geprezen en bejubeld als een grote aanwinst , maar ik blijf erbij dat wij een basis voor een scorebord nodig hebben .
Wij als Parlement willen een programma op basis waarvan we ons grondig kunnen gaan bezighouden met de toekomstige ontwikkelingen binnen dit beleidsdomein .
Wat wij verwachten zijn minimumnormen voor asielprocedures om vluchtelingen een vlotte hulp te kunnen bieden .
Ook verwachten wij duidelijkheid voor mensen die niet op de vlucht zijn .
Wij willen instrumenten om misbruik te bestrijden .
Wij willen dat er een gemeenschappelijk immigratiebeleid tot stand komt waarin natuurlijk rekening wordt gehouden met de opnamecapaciteit van de lidstaten , en we hebben bijvoorbeeld behoefte aan een uitbreiding van de operationele taken van Europol om concrete maatregelen tegen de georganiseerde misdaad te kunnen nemen .
Wij houden ons grondig en diepgaand met deze kwesties bezig , en wij mogen hetzelfde van de Commissie verwachten , ook als er alleen maar iets op papier moet worden gezet .
Mevrouw de Voorzitter , Mijnheer de voorzitter van de Commissie , dames en heren commissarissen , beste collega ' s , ik neem het woord om iets te zeggen over de Wereldhandelsorganisatie .
Als je de documenten van de Commissie en de positie van de socialistische fractie met elkaar vergelijkt , kun je vaststellen dat er sprake is van overeenstemmende standpunten en , zoals reeds werd gezegd , geldt dat niet voor andere onderwerpen .
Er is overeenstemming , omdat ook wij voorstanders zijn van mondiaal handelsverkeer .
We willen echter wel dat er algemeen geldende normen en bepalingen voor het wereldhandelsverkeer opgesteld worden , en dan wel zodanig dat die handel leidt tot een harmonieuze ontwikkeling waarbij de waarden van het burgerschap niet het exclusieve voorrecht zijn van de meest dynamische en meest concurrerende regio ' s van de wereld .
Maar wat betekent dit alles als we het over principes hebben ?
Het is namelijk zo dat deze regelgeving en deze normen bij de Wereldhandelsorganisatie geleid hebben tot een toename van het handelsverkeer , en dus ook tot een toename van de welvaart .
Als we echter de verdeling van diezelfde welvaart bekijken , moeten we helaas vaststellen dat de kloof tussen de rijke en de arme , onderontwikkelde landen blijft groeien .
En daarom moeten we ons de volgende vraag stellen : welk doel dienen de nu geldende algemene normen en bepalingen ?
Welk doel dienen de op dit moment gevoerde onderhandelingen ?
Functioneert de Wereldhandelsorganisatie eigenlijk wel goed , als zij aan de ene kant het handelsverkeer doet toenemen , maar tegelijkertijd scheve verhoudingen in de hand werkt , terwijl ze de kloof tussen arme en rijke landen steeds wijder maakt ?
Om die reden hebben wij aangegeven dat we voorstander waren van de strategie die de Commissie hier heeft uitgezet voor de onderhandelingen in Seattle en die welke nog zullen volgen .
Wij zijn vóór de visie die uit deze strategie spreekt , maar wat we nodig hebben is moed en durf .
We moeten erop aandringen dat in de rechtstreekse onderhandelingen sociale rechten , milieunormen en consumentenbescherming in aanmerking worden genomen .
Zeker als het gaat om de lange termijn moeten we een gedurfde en ambitieuze visie tonen , en een die hervorming beoogt , en dan niet alleen een hervorming van de WTO , maar ook van de Internationale Arbeidsorganisatie , de Verenigde Naties , en bovenal van de financiële instellingen , in het bijzonder het IMF en de Wereldbank .
We moeten moed tonen , en de globalisering niet deelsgewijze bezien .
We moeten de moed opbrengen om de globalisering als geheel te bekijken , en ervoor zorgen dat zij niet alleen aan de meest ontwikkelde landen ten goede komt .
Globalisering moet ertoe leiden dat er een harmonieuze ontwikkeling tot stand komt in alle regio ' s van de wereld .
Mevrouw de Voorzitter , ook ik heb de grootste waardering voor het initiatief van de Commissie om een document voor te leggen over de strategische doelstellingen voor de komende vijf jaar .
Ik hoop echter wel dat de Commissie van plan is om in latere versies van dit stuk het grote aantal gemeenplaatsen en vaagheden te concretiseren .
Opnieuw , mevrouw de Voorzitter , gedraag ik mij als een roepende in de woestijn met betrekking tot de uitblijvende aandacht voor het visserijbeleid .
Het is uitermate verbazingwekkend dat de herziening van het gemeenschappelijk visserijbeleid met het oog op de hervorming die in het jaar 2002 haar beslag moet krijgen , door de Commissie niet wordt aangemerkt als een strategische doelstelling voor de komende jaren .
Het staat buiten kijf dat deze herziening een toekomstbepalend element zal zijn voor de gehele visserijsector .
Maar blijkbaar tilt de Commissie daar niet zwaar aan terwijl het toch de Commissie is die voor het einde van 2001 verslag moet uitbrengen bij de Raad en het Parlement over het functioneren , de afgelopen tien jaar , van het gemeenschappelijk visserijbeleid .
Op basis van dat verslag besluit de Raad over de noodzakelijke aanpassingen .
Die herziening is feitelijk al begonnen voor vele instanties en instellingen .
Zo heeft het Europees Parlement reeds in 1998 een verslag opgesteld en goedgekeurd waarin alle tekortkomingen en leemtes van het gemeenschappelijk visserijbeleid gesignaleerd werden .
Wij hebben herhaaldelijk gevraagd om een minimaal tijdschema voor deze herziening en kregen steeds nul op rekest .
En minder dan twee jaar is niet veel tijd wanneer men zich realiseert dat er bovendien sprake is van een anomalie tussen het visserijbeleid en de normen van de interne markt , een anomalie die juist aan de hand van deze hervorming moet worden opgelost .
Daarom , mevrouw de Voorzitter , mijnheer de voorzitter van de Commissie , verzoek ik u om in deze strategische doelstellingen voor de komende vijf jaar aandacht te besteden aan dit voor een zeer gewichtige sector van de Europese Unie zo belangrijke onderwerp .
Mevrouw de Voorzitter , ook ik wil de heer Prodi met zijn programma feliciteren .
Het doet me vooral deugd dat hij het belang onderkent van die heilzame cirkel van duurzame groei : de informatiemaatschappij in een zich uitbreidende Europese markt , waarop een volwaardige eenheidsmunt wordt ingevoerd die ons de gelegenheid biedt de welvaart te vergroten , het bedrijfsleven te vernieuwen , het ondernemerschap te bevorderen en , het belangrijkst van allemaal , hoogwaardige banen te scheppen voor onze Europese burgers .
Ik heb slechts een opmerking , geen punt van kritiek , met betrekking tot de verklaring van de heer Prodi van vanochtend , namelijk dat hij niet bijzonder veel woorden heeft gewijd aan de eigenlijke inhoud van het economisch beleid .
We mogen er bij het herstructureren van de Europese economie echter nooit automatisch van uitgaan dat het allemaal wel zal lukken .
Zonder volledige werkgelegenheid is sociale rechtvaardigheid immers een holle frase .
De beste manier om sociale rechtvaardigheid voor onze burgers te garanderen is volledige werkgelegenheid te scheppen .
Dit is een van de punten die in ons beleid hoge prioriteit moeten krijgen .
Ik ben dan ook blij met enkele initiatieven van de Commissie die ons daarbij zullen helpen , en vooral met de inzet van commissaris Liikanen voor een innovatieve , op kennis gebaseerde economie. e ­ Europa is inderdaad van doorslaggevend belang voor de toekomst van Europa , omdat dit programma ons zal aansporen nieuwe kansen te scheppen voor groei van de welvaart en de werkgelegenheid .
Zoals in het verleden verheug ik me ook nu weer over de initiatieven van de Commissie voor steun aan het Europese midden- en kleinbedrijf .
Bovendien zou ik het Portugese voorzitterschap willen danken voor zijn inspanningen voor een handvest voor zeer kleine bedrijven , een belangrijk initiatief dat tijdens en na de top van Lissabon verder uitgewerkt kan worden .
Verder ben ik ingenomen met het voorstel van de heer Busquin voor een gemeenschappelijke ruimte van onderzoek die de hele Europese Unie moet bestrijken .
Ook dit voorstel zal bijdragen aan onze inspanningen voor meer werkgelegenheid en meer welvaart .
Mijnheer Prodi , in uw samenvatting verwees u naar verschillende factoren die van cruciaal belang zijn als we het succes van de Europese economie in de toekomst willen verzekeren en de werkloosheid willen terugdringen .
U noemde liberalisering , verbetering van onze concurrentiepositie , handhaving van het lage inflatiepeil , innovatie , wetenschap en technologie .
Ik ben het volkomen met u eens , maar niets van dat alles is vanzelfsprekend .
We moeten onze inspanningen verder opvoeren , en bijvoorbeeld gebruik maken van alle mogelijkheden die de top van Lissabon ons biedt .
Daarmee wil ik afsluiten .
U hebt een geweldig programma gepresenteerd en ik wens u er veel succes mee .
Mevrouw de Voorzitter , mijnheer de voorzitter van de Commissie , ik wil mij op twee punten toespitsen die in uw programma niet aan bod komen .
Dit strategische document van de Commissie voor de komende vijf jaar komt op mij over als een wetenschappelijk artikel over de Europese Unie of als een principeverklaring .
Het komt helaas minder over als een daadwerkelijke politieke strategie van de Commissie .
Als fractiewoordvoerster voor cultuur en onderwijs had ik uitgerekend van een Italiaanse Commissievoorzitter toch meer verwacht .
Zo geeft de Commissie Europa geen ziel .
Cultuur en onderwijs komen in dit document helemaal niet voor , hoe groot ook de noodzaak van een echte ruimte van onderwijs en cultuur in Europa .
Ik noem maar een paar trefwoorden .
Ik heb het over het inbedden van het beleid voor de culturele sector in zo ' n ruimte van onderwijs en cultuur , u heeft het over nieuwe banen .
Ik heb het over het integreren van de cultuur in alle beleidsterreinen , over het beter op elkaar afstemmen van de onderwijs- en opleidingsprogramma ' s in Europa en een vervlechting van het op dit gebied gevoerde beleid in Europa .
Ik vestig ook de aandacht op levenslang leren .
Mijnheer de voorzitter van de Commissie , u heeft het ook niet over de audiovisuele Europese ruimte gehad , en dat aan het begin van een nieuwe eeuw .
Bovendien stel ik vast dat er geen sprake is van een informatie- en communicatiebeleid waarin tegemoet wordt gekomen aan de behoeften van de burger .
Ik vind dus dat er het een en ander ontbreekt in dit programma .
Een zinvol Europees staatsburgerschap is aangewezen op een daadwerkelijke , zichtbare ruimte van onderwijs en cultuur .
Principeverklaringen volstaan niet .
Wij hebben inhoud nodig , inhoud die de Commissie continu in politieke daden omzet op de manier die ik zojuist heb geschetst .
Mevrouw de Voorzitter , mijnheer Prodi , hoe zou u uw beleid en uw werkprogramma beoordelen , wat zou uw maatstaf zijn als u zich aan rechtstreekse verkiezingen moest onderwerpen ?
U heeft het goede en charmante idee het succes van uw beleid en uw vijfjarenprogramma af te meten aan de verkiezingsresultaten en de opkomst bij de komende Europese verkiezingen .
Ik probeer mij voor te stellen hoe ik uw werkprogramma zou presenteren aan mijn kiezers , mensen die ik elke week zie en die ik dit soort dingen wekelijks uit moet leggen - niet in de hogere sferen van voorname politieke kringen , maar op straat - , en ik vraag mij af wat ik dan zou moeten zeggen .
Mijnheer Prodi , wat kan ik die mensen voor nieuws aanbieden ?
Er is niets nieuws aan uw werkprogramma .
Voor vijf jaar heeft u maar twaalf bladzijden nodig .
Voor een werkprogramma van één jaar had u er achttien nodig .
Schenkt mij dit hoop voor het jaar 2000 ?
Nee , in het geheel niet .
In uw werkprogramma voor het jaar 2000 zegt u iets heel zinnigs .
U zegt dat de milieu-overwegingen in alle andere beleidssectoren moeten worden opgenomen .
Heeft u dat ook gedaan , mijnheer Prodi , en heeft u uw werkprogramma voor dit jaar ook gelezen ?
Dat heeft u namelijk niet .
U heeft het milieu geen plaats gegeven in de uitbreiding , hoewel het een van de kernproblemen van die uitbreiding zal worden .
U heeft het milieu ook geen plaats gegeven in het economische beleid , het concurrentiebeleid of de interne markt .
U heeft een paar losse ideeën op een hoop gegooid , maar van enige samenhang is geen sprake .
U heeft in uw toespraak gezegd dat een ramp als die met de Donau aanleiding moet worden voor een rampenbestrijdingsprogramma .
Nee , mijnheer Prodi , we moeten nu eindelijk eens beginnen de bestaande wetgeving om te zetten en ook voor controle op de naleving zorgen .
In uw vijfjarenprogramma schrijft u dat de mensen in de Europese Unie recht hebben op strenge voedselveiligheidsnormen en dat zij een betere levensmiddelenwetgeving verwachten .
Mijnheer Prodi , u weet niet waar u het over heeft !
De wetgeving van de Europese Unie inzake levensmiddelen is de meest ambitieuze ter wereld !
Waar het aan ontbreekt , is omzetting in de lidstaten en controle .
Vat uw taak als Commissievoorzitter nu eindelijk eens serieus op .
Tikt u de lidstaten op de vingers en dwingt u ze hun plichten na te komen .
Houdt u nu eens op uw hobby ' s te beoefenen en doet u het werk dat dagelijks gedaan moet worden .
Dat is wat wij van u verwachten in de komende vijf jaar. voorzitter van de Commissie visserij .
( ES ) Mevrouw de Voorzitter , mijnheer de voorzitter van de Commissie , waarde collega ' s .
Mijnheer Prodi , u maakt het mij als voorzitter van de Commissie visserij bepaald niet gemakkelijk .
Ik voel mij verplicht het ontbreken van de visserij in het door u gepresenteerde programma hier publiekelijk aan de kaak te stellen .
U deelt ons in uw eerste conclusie plechtig mede dat de Commissie ­ Prodi de komende vijf jaar grote veranderingen zal doorvoeren .
Ik hoop niet dat die door u aangekondigde veranderingen betekenen dat het visserijbeleid nog verder naar de kantlijn verschuift , een indruk die gevoed wordt door de oorverdovende stilte die u in uw programma over dit onderwerp bewaart .
Geen regel , geen woord over de visserij of het gemeenschappelijke visserijbeleid .
Ik vraag van u geen nadere invulling , geen details , maar een simpele verwijzing is toch echt wel het minimum .
Hoe is het mogelijk dat u in alle talen zwijgt over een gemeenschappelijk beleid - let wel , gemeenschappelijk - met een dergelijke economische , sociale en regionale impact , een beleid dat dus doorweegt in de sociale en economische cohesie in Europa ?
Uw verzuim wordt , indien mogelijk , nog ernstiger als wij , zoals mijn collega net deed , stilstaan bij het feit dat uw Commissie , mijnheer Prodi , de hervorming van het huidige gemeenschappelijke visserijbeleid ter hand moet nemen die volgens het wettelijk mandaat in het jaar 2002 zijn beslag moet krijgen .
Gaat de Commissie ook in het jaar 2000 niets doen aan deze hervorming ?
Zij rept er in ieder geval met geen woord over .
Wat zeggen wij tegen de vissers in Europa , tegen hun gezinnen en de visserijbranche ?
Wat zeggen wij tegen de verwerkende industrie en de distributeurs ?
Tegen de aanverwante en ondersteunende bedrijfstakken die afhankelijk zijn van de visserij in de onnoemelijk vele Europese havens en regio ' s , perifeer gelegen in de meeste gevallen , tegen al die betrokkenen die terecht vragen om nauwlettende aandacht voor dit probleem ?
U verwijst voor de komende jaren expliciet naar het gemeenschappelijk landbouwbeleid maar het gemeenschappelijk visserijbeleid valt buiten de boot .
Dat terwijl het GVB zoals eerder werd vermeld een dubbele aanpassing moet ondergaan : een aanpassing aan de interne markt om uitzonderingen uit te sluiten en een aanpassing aan de mondiale context binnen het kader van de globalisering .
Over de interne markt heeft dit Parlement zich reeds uitgesproken en die tweede aanpassing komt ook nog aan bod .
Ik vraag u dan ook , mijnheer Prodi , om hier vandaag in uw antwoord expliciet op in te gaan .
Mijn parlementaire fractie zal hierover een amendement indienen en ik zou graag zien dat u wat positieve signalen laat horen .
Mijnheer de voorzitter van de Commissie , dit is een historisch moment voor het Parlement , een vijfjarenprogramma na de crisis van de Commissie .
Ik zou mij namens de socialistische fractie willen concentreren op het punt van de interne hervorming .
Wij steunen van harte het programma zoals dat nu is neergelegd in een consultatief document en dat ook terugkomt in het programma van vice-voorzitter Kinnock namens de Commissie.Wij achten het van het grootste belang dat wij op het punt van financiële controle , personeelsbeleid en kortere bureaucratie , snelle beleidslijnen en een effectievere bureaucratie tegemoet zien , ten dienste van de burger .
Tegelijkertijd zijn wij ons bewust dat het een enorm groot programma is en dat tijdens de verbouwing van de komende jaren , tegelijkertijd de verkoop in de winkel door moet gaan met concrete resultaten .
Zoals in Nederland vrouwen op een gegeven ogenblik zagen dat zij een beroep konden doen op de Europese wetgeving omdat zij achtergesteld werden in de sociale zekerheid , zo geldt dit ook vandaag voor tal van andere burgers .
Zij willen resultaten .
Democratie , transparantie en helderheid koppelen zich altijd aan resultaten , burgers waarderen resultaten en daarop wordt de Commissie beoordeeld .
Dat is precies wat collega Swoboda en ook andere collega ' s hier hebben gezegd : de angst voor modernisering , de globalisering , het individu dat zijn eigen geborgenheid en zekerheid verliest .
Dit kan worden voorkomen middels dat Europese sociale model en als op al die concrete terreinen resultaten worden bereikt .
Dus mijn hartelijk pleidooi voor ondersteuning van de interne hervorming koppelt zich net zo snel aan concrete resultaten op sociaal vlak , zodat de burger zich herkent , hier in Europa en ook daarbuiten .
Want die burger , een op de vijf in de wereld , heeft nog steeds geen toegang tot elementaire sociale voorzieningen zoals onderwijs en gezondheidszorg .
Dat zijn echt degenen waarvoor wij solidariteit moeten opbrengen .
Mevrouw de Voorzitter , Mijnheer de voorzitter van de Commissie , dames en heren , ik heb het document van de Commissie met betrekking tot de strategische doelstellingen voor deze ambtstermijn herhaalde malen gelezen .
Ik ben blij dat dit document nu in het Parlement besproken wordt .
Ik zie dat er compromissen aangegaan zijn , en ik stel ook vast dat een aantal zaken niet aan de orde zijn gekomen .
De Commissie maakt alleen zijdelings gewag van de economische en sociale cohesie , de solidariteit tussen de lidstaten en het regionale beleid van de Europese Unie .
En dat terwijl er toch over uitbreiding wordt gesproken .
Betekent dit dat het terugbrengen van de verschillen in ontwikkelingsniveau en de reële convergentie inmiddels bereikte doelstellingen zijn ?
Nee toch ?
En dan wijst het document erop dat Europa een solidaire partner moet zijn voor de zich ontwikkelende landen en dat het extra aandacht moet besteden aan activiteiten die verband houden met de strijd tegen de armoede .
Naar buiten toe wordt veel ophef gemaakt over dingen die binnenin blijken te ontbreken .
Het feit dat de Commissie nauwelijks gewag maakt van de cohesie lijkt me een ernstige zaak .
Zo wordt één van de onderliggende principes van de Verdragen - de economische en sociale cohesie - naar het tweede plan verschoven , terwijl dat principe toch ten grondslag moet liggen aan alle maatregelen en aan elk beleid van de Europese instellingen .
Het lijkt wel of de Commissie niet weet dat een aantal Europese regio ' s nog steeds met een aanzienlijke achterstand kampen .
En ze vergeet dat uitbreiding gepaard moet gaan met aanpassingen van het regionaal beleid .
Zonder reële convergentie loopt de cohesie binnen de Europese Unie gevaar .
Ik verwijs naar het zesde periodieke verslag van de Commissie over de toestand in de Europese regio ' s .
Daarin wordt een gemiddeld ontwikkelingsniveau op 100 geïndexeerd .
De tien " sterkste " regio ' s hebben een gemiddelde van 158 , en de tien " zwakste " regio ' s blijven steken rond de 50 .
U kunt daar zelf uw conclusies uit trekken .
50 - dat is precies het ontwikkelingsniveau van de regio waar ik woon , de Azoren , een regio die in de Verdragen als ultraperifeer wordt gedefinieerd .
Ik wacht nu het verslag van de Commissie over de ultraperifere regio ' s af .
De Raad heeft aangegeven dat dit verslag tegen december 1999 gereed moest zijn .
Ik besluit met een herhaling van mijn overtuiging , en die is , dat er zonder economische en sociale cohesie geen enkele soort cohesie kan bestaan , maar uitsluitend verbrokkeling .
Mevrouw de Voorzitter , mijnheer de voorzitter , wij hebben behoefte , de Europese publieke opinie heeft behoefte aan een krachtige Commissie , omdat zij volgens de Verdragen en volgens de wil van onze volkeren de drijvende kracht moet zijn achter de opbouw van Europa .
Die opbouw is als het rotsblok van Sisyphus dat we na elke uitbreiding opnieuw met vereende krachten naar de top moeten rollen .
Een krachtige Commissie dus , maar wel een die steunt op een Parlement .
Dat Parlement is dus uw bondgenoot , zij het een knap lastige .
U moet luisteren naar wat het te zeggen heeft , en in deze korte bijdrage heb ik u nu een paar dingen te zeggen .
Om te beginnen , mijnheer de voorzitter , hebben uw twee voorgangers zich voornamelijk toegelegd op het uitbouwen van de interne markt en het invoeren van de eenheidsmunt .
Nu bent u aan de beurt , en ik vind dat het uw taak is het burgerschap zijn volwaardige inhoud te geven , want het burgerschap vormt de basis van het project Europa .
U mag uw aandacht dan ook niet alleen op het dossier van de uitbreiding richten , hoe belangrijk het verder ook is .
U zult verder moeten gaan , u zult de burger achter Europa moeten krijgen en vooral die burgers die het slachtoffer zijn van economische , sociale en morgen waarschijnlijk ook technologische achterstelling .
Het bevorderen van de wetenschappelijke ontwikkeling , het bevorderen ook van nieuwe technologie en de toegang voor allen tot die technologie is niet iets dat de markt en de vrije concurrentie voor hun rekening zullen nemen , net zomin als de markt en de vrije concurrentie zullen zorgen voor de nabijheid en de sociaal rechtvaardige verdeling van openbare nutsvoorzieningen , gezondheidszorg , onderwijs , openbaar vervoer , communicatie , watervoorziening en noem maar op .
Toch horen wij in uw werkprogramma en uw doelstellingen maar weinig - of eigenlijk helemaal niets - , over de noodzaak om de overheidsinvesteringen weer een impuls te geven .
Hetzelfde geldt voor een krachtiger financiering van de openbare diensten en nutsvoorzieningen .
Als u de burger achter Europa wilt krijgen , als u wilt dat hij voor Europa kiest in plaats van voor Jörg Haider , is dit een absolute prioriteit , mijnheer de voorzitter .
Mevrouw de Voorzitter , de Commissie heeft er goed aan gedaan de voedselveiligheid tot een van haar voornaamste prioriteiten te promoveren .
Als gevolg van het recente dioxineschandaal in België , daarvoor de BSE-crisis in Groot-Brittannië en de voortslepende controverse over de veiligheid van genetisch gemodificeerde voedingsmiddelen is het vertrouwen van de consument in de veiligheid van het voedsel dat hij of zij eet , ernstig geschaad .
Als de Commissie erin slaagt het vertrouwen in de productieketen van levensmiddelen te herstellen , zal ze daarmee ook het vertrouwen van de burger in de instellingen van de Europese Unie herstellen , en kunnen aantonen dat die instellingen de belangen van de burgers in de EU wel degelijk effectief kunnen beschermen .
Ik ben daarom blij dat het vraagstuk van de voedselveiligheid , de volksgezondheid en het vertrouwen van de consument met zoveel nadruk is opgenomen in het werkprogramma van de Commissie voor het jaar 2000 .
Wat me echter teleur heeft gesteld is de inhoud van het voorstel voor de oprichting van een Europees bureau voor voedselveiligheid zoals dat in het recente witboek is geformuleerd .
In het huidige voorstel is dat bureau niet veel meer dan een instantie die de Commissie adviseert , terwijl we juist behoefte hebben aan een onafhankelijke instelling met beslissings- en wetgevende bevoegdheden , vergelijkbaar met die van de Amerikaanse Food and Drug Administration , die op dit specifieke terrein inmiddels haar geloofwaardigheid heeft bewezen .
Bovendien dient de relatie tussen het Europese bureau voor voedselveiligheid enerzijds en de nationale instanties op dat terrein anderzijds in de toekomstige wetgeving te worden geregeld .
Ik noem als voorbeeld het Ierse bureau voor de voedselveiligheid .
Dit instituut heeft naast het recent opgerichte Ierse bureau voor grensoverschrijdende voedselveiligheid inmiddels al heel nuttig werk verricht .
Het zou zeer betreurenswaardig zijn als de inspanningen van deze instituten door gebrekkige EU-wetgeving zouden worden ondermijnd .
Ik vrees dat dergelijke onvolkomenheden in de EU-wetgeving kunnen leiden tot een competentiestrijd tussen nationale en Europese instellingen , terwijl het juist de bedoeling is dat die samenwerken .
Dat is een ontwikkeling waar we voor moeten waken .
Mevrouw de Voorzitter , de heer Prodi heeft ons vandaag uiteraard slechts een globale impressie van zijn programma kunnen bieden .
We zien uit naar de details voor de verschillende jaren , bijvoorbeeld in het sociale actieprogramma dat dit jaar gepubliceerd zal worden .
We zullen een en ander ook toetsen aan het sociale en werkgelegenheidsbeleid .
Daarbij zullen we kijken in hoeverre we een gelijkzijdige beleidsdriehoek kunnen ontwerpen waarin het economisch beleid , het sociaal beleid en het werkgelegenheidsbeleid op gelijke voet worden geïntegreerd .
Momenteel is het sociale aspect in het beleid van duidelijk minder gewicht dan het economische of werkgelegenheidsaspect .
Wat de werkgelegenheid betreft hopen we op een verdieping en verbreding van de strategie , na evaluatie onder het Portugese voorzitterschap en binnen het kader dat door het Portugese voorzitterschap wordt voorgesteld .
Wat het sociale aspect betreft , hopen we dat de interne markt zich met een sociale dimensie kan verdiepen .
De reeks fusies , overnames en verschuivingen die met het verdiepen van de markt op gang is gekomen dwingt ons ertoe het stelsel van informatie- en overlegrichtlijnen die we in het verleden hebben aangenomen , aan de nieuwe situatie aan te passen .
Daarnaast moeten we die richtlijnen aanvullen met het nieuwe algemene kader voor informatie en overleg , en met een aangepaste versie van de ondernemingsradenrichtlijn .
Daarnaast is er behoefte aan een gedragscode voor het bedrijfsleven , om er zeker van te zijn dat bedrijven hun werknemers als volwaardige partners bij het management van de veranderingen betrekken .
Dit is de enige manier om veranderingen succesvol te laten verlopen .
Ik hoop dan ook dat de Commissie ervoor zorgt dat een dergelijke gedragscode wordt ingevoerd .
Tenslotte het volgende .
Juist nu de xenofobische rechtervleugel van de Europese Unie weer in opkomst lijkt te zijn , hoop ik dat onze instellingen er alles aan zullen doen om artikel 6 te verwezenlijken door gebruik te maken van artikel 13 in de strijd tegen discriminatie en artikel 137 tegen uitsluiting .
Dit is inmiddels een urgente zaak geworden .
We onderschrijven uw streven , voorzitter Prodi , maar willen wel dat u de daad bij het woord voegt .
Mevrouw de Voorzitter , ik hoop dat het een goed voorteken is dat ik tot besluit nog een eigen accent kan leggen .
Mijnheer Prodi , u hecht in uw streven naar hervorming bijzonder veel belang aan een baanbrekend werkgelegenheidsbeleid voor heel Europa .
Voor de visserij die ik hier vertegenwoordig , houdt dit echter veranderingen in .
Wij moeten weg van het planeconomische subsidiebeleid en overschakelen op een liberaal beleid dat de zin voor eigen verantwoordelijkheid stimuleert .
De invoerheffingen moeten naar beneden , zodat we de capaciteit van de verwerkende bedrijven ook daadwerkelijk ten volle kunnen benutten .
Het gaat uiteindelijk om de concurrentiekracht van de Europese economie op de wereldmarkt en het voortbestaan van duizenden banen in de verwerkende industrie en de visserij op de open zee .
Maar ik hoef u vast niet te herinneren aan het belang van een bedrijfstak die niet alleen van economisch , maar ook van maatschappelijk belang is , niet alleen in Duitsland , maar in alle kustregio ' s van Europa , over alle binnengrenzen heen .
Bovendien is deze bedrijfstak een van de weinige waarvoor Europa volledige beslissings- en handelingsbevoegdheid heeft .
Daarom verwachten we hiervoor ook medebeslissingsbevoegdheid .
Daarover is iedereen het inmiddels wel eens .
Nu komt er over enkele maanden een herziening van het visserijbeleid , in de eerste maanden van 2000 .
Het is dan ook storend dat deze bedrijfstak in uw document helemaal niet aan bod komt .
Ik hoop dat het hier om een misverstand gaat .
Mijnheer Prodi , ik vraag u uw beloften gestand te doen en uw woorden in daden om te zetten Mevrouw de Voorzitter , veel sprekers uit de socialistische fractie hebben al verwezen naar de punten waarop de verklaring van de Commissie tekortschiet .
Desalniettemin erkennen ook wij dat dit een vernieuwend en verheugend initiatief is van de Commissie .
Ik zou het in het bijzonder willen hebben over een aspect dat nog niet aan de orde is geweest , namelijk de culturele diversiteit van Europa .
In het onderdeel over de kwaliteit van het leven , in haar inleiding op deze verklaring , erkent de Commissie het belang van dit aspect .
Desalniettemin wijst niets in de verklaring erop dat de Commissie van plan is het vraagstuk van de culturele diversiteit ook werkelijk aan te pakken .
Als wij diegenen die zich aan populistische stemmingmakerij schuldig maken de wind uit de zeilen willen nemen , moeten we echt eens serieus nadenken over de manier waarop we met elkaar kunnen samenleven , en de negatieve stereotypen kunnen ontkrachten die wij koesteren ten aanzien van zowel onze partner-lidstaten binnen de huidige Europese Unie als van de landen die zich bij ons willen aansluiten en mensen elders in Europa en de wereld die zich in de Unie willen vestigen .
Als we er niet in slagen deze vraagstukken aan te pakken , die negatieve stereotypen te ontkrachten en het beste uit de verschillende culturen en talen te combineren , te beschermen en te versterken , en als we niet bereid zijn de diversiteit binnen Europa ook daadwerkelijk te verdedigen , dan zal de Europese gedachte schipbreuk lijden .
In dat geval zullen diegenen die hun carrière bouwen op de angst van de Europese burgers het uiteindelijk voor het zeggen krijgen .
Als de Commissie niet begrijpt dat dit een belangrijke factor is bij de versterking van de interne samenhang binnen Europa , vrees ik dat we , ondanks de economische vooruitgang , de vermindering van de werkloosheid en zelfs ondanks de totstandkoming van een buitenlands en veiligheidsbeleid , de angst onder onze burgers niet kunnen wegnemen , omdat die bang zullen blijven voor het onbekende en voor mensen die ze niet begrijpen .
Als we geen maatregelen treffen om dat te voorkomen , zullen al onze inspanningen op niets uitlopen .
Waarde collega , ik dank u .
Voor ik opnieuw het woord verleen aan de voorzitter van de Commissie , deel ik mede dat ik overeenkomstig artikel 37 zeven ontwerpresoluties heb ontvangen ter afsluiting van dit debat .
Mevrouw de Voorzitter , waarde afgevaardigden , ik dank u voor dit serieuze en opbouwende debat .
Dit was een rustig debat , een debat dat niet alleen algemene eensgezindheid tot uiting heeft gebracht ten aanzien van de hoofdproblemen , maar ook met nadruk heeft gewezen op de rechten van het Parlement en de noodzaak van samenwerking en dialoog tussen Parlement , Commissie en Raad .
Dit was een opbouwend debat voor ons Europa .
Er werd gezegd dat het onderhavige document een met innerlijke tegenstrijdigheden behept politiek manifest is .
U was het , mevrouw Hautala , die dit opmerkte en ik zou geneigd zijn te zeggen dat u gelijk hebt .
Inderdaad , dit is een politiek manifest .
Dit is echter geen abstract politiek manifest , maar een uiting van politieke wil , van de in deze delicate fase van Europa zo onontbeerlijke politieke wil .
Wat voor een zin heeft het te verkondigen dat Europa in een crisis verkeert , als wij niet in staat zijn een politiek manifest op te stellen , daarover te praten , daarvoor te vechten en daar uiteindelijk ook de noodzakelijke conclusies uit te trekken om samen op deze weg voort te kunnen gaan ?
Mevrouw Hautala wees terecht op enkele tegenstrijdigheden tussen doelstellingen en instrumenten .
Deze liggen echter besloten in de huidige Europese realiteit .
Wij zitten hier juist om die tegenstrijdigheden te saneren en weg te werken .
Dat is een politieke taak van de bovenste plank .
Ik heb deze tegenstrijdigheden volledig uit de doeken willen doen en daarbij niets willen verhullen .
Ik ben blij dat deze nu zo duidelijk - en soms zelfs met grote nadruk - voor het voetlicht zijn gebracht .
Daarom willen wij juist ook de instrumenten veranderen waarmee wij handelen , de instrumenten waarmee u handelt , waarmee ik handel , waarmee kortom alle Europese instellingen handelen .
Daarom wilden wij ook een vastberaden intergouvernementele conferentie en daarom was de Top van Helsinki een uitermate delicaat moment , een uitermate delicate etappe .
Men heeft ergens geschreven dat wij hebben afgezien van een sterker Europa .
In Helsinki heeft men echter kunnen vaststellen dat wij de fakkel brandende hebben kunnen houden en het vuur zelfs nog hebben kunnen aanwakkeren .
Herinnert u zich nog de toespraak van de president van de Franse Republiek - ik zeg dit omdat deze toespraak hier in deze zaal heeft plaatsgevonden - over de vraagstukken van de versterkte samenwerking , waarmee een dialoog werd heropend die afgesloten leek te zijn ?
Wij hopen dat onze volharding en trouw aan de standpunten in Helsinki beloond zullen worden tijdens de intergouvernementele conferentie , die op de top van Nice haar beslag zal vinden .
Talloze sprekers - waaronder de heren Poettering en Fiori - noemden het vraagstuk van de mondialisering en de problemen die daaruit voortvloeien voor ons leven en onze politiek .
De Commissie wil die mondialisering .
Volgens ons hebben wij hier baat bij .
Miljarden mensen die voorheen van de wereldmarkt waren uitgesloten , konden worden verzekerd van een mimimale levensstandaard .
Door de mondialisering worden China , India en , ik herhaal , miljarden mensen wakker geschud .
De mondialisering zal hopelijk ook in de toekomst dit gunstige effect hebben , maar zij zal tegelijkertijd - en dit is een van onze grote taken voor de toekomst - problemen teweegbrengen , in de arme landen en in onze eigen landen , problemen die wij krachtig moeten aanpakken .
De mondialisering zal ook de zwakke bevolkingsgroepen in onze landen in moeilijkheden brengen .
Daarom zijn wij gedwongen voortdurend bij onszelf te rade te gaan en na te denken over de gevolgen van de mondialisering .
De mondialisering zal ongetwijfeld kloven doen ontstaan in onze samenleving , de armoede vergroten , woede teweegbrengen en leiden tot grote loon- en salarisverschillen , zelfs binnen ogenschijnlijk homogene categorieën .
Daar moeten wij dan ook al onze aandacht aan schenken .
Als er grote salarisverschillen tussen pas afgestudeerden bestaan , als de ene pas afgestudeerde , al naar gelang de werkkring , vijf keer zoveel verdient als de andere , en als in de financiële sector salarissen worden aangeboden die het veelvoudige zijn van de salarissen van bijvoorbeeld onderzoekers , is het duidelijk dat er een probleem bestaat in de organisatie van onze toekomstige samenleving .
Daarom moeten wij daar goed over nadenken .
Eerlijk gezegd hebben wij - en hiermee antwoord ik op de opmerkingen van de heer Trentin - hier nog geen volledig antwoord op , of ik heb daar tenminste nog geen volledig antwoord op .
In Lissabon wilde ik een begin maken met het formuleren van een antwoord , en maatregelen voorstellen voor de vermindering van de marginalisatie van een hele leeftijdscategorie , van jongeren .
Wij willen alle jongeren van Europa nieuwe communicatie-instrumenten ter beschikking stellen , alle Europese scholen met elkaar in verbinding brengen en nieuwe kansen bieden ter voorkoming van zowel geografische als sociale uitsluiting in Europa .
Dit is weliswaar nog lang niet genoeg om de mondialisering te kunnen beheersen , of om zelfs maar de gevolgen van de mondialisering te begrijpen , maar het is een daadkrachtig antwoord , een antwoord waar wij niet onderuit komen .
Wij ontplooien ook initiatief op wereldvlak .
De Commissie heeft via commissaris Lamy de afgelopen weken een krachtig initiatief genomen om het vertrouwen van de derde wereld in de groei te herstellen .
Ten tijde van Seattle is dit vertrouwen aan het wankelen gebracht .
Ook proberen wij de rol van de Wereldhandelsorganisatie te versterken door haar een agenda te geven waarmee zij de uitdaging van de mondialisering het hoofd kan bieden .
De Commissie heeft in Genève een uitermate moedig pakket kortetermijnmaatregelen op tafel gelegd , dat tegemoet komt aan veel van uw verzoeken .
Zij heeft een unilateraal , algemeen voorstel gedaan om de douanerechten voor de 38 à 40 armste landen terug te brengen tot het nulrecht .
Zij heeft voorgesteld de procedures van de WTO te hervormen en transparanter te maken .
Ook wil zij de ontwikkelingslanden een oplossing bieden voor de problemen in verband met de toepassing van deze maatregel .
Als in de komende dagen vorderingen kunnen worden gemaakt , zal de Commissie zich - zoals reeds aangekondigd - krachtig inzetten voor hervatting van de onderhandelingsronde in de WTO in de zomer .
Wij proberen de breuk die in Seattle ontstond te lijmen .
Dat is de grote taak van de Commissie .
Eveneens willen wij een ontwerp opstellen voor de hervorming van de WTO en voorstellen een commissie in het leven te roepen voor een grondige bestudering van het probleem .
Dat is namelijk in al deze jaren nooit gebeurd .
Dit is een van de concrete voorstellen uit het vijfjarenprogramma .
Ik heb al gezegd dat een vijfjarenprogramma geen voorstellen moet bevatten voor afzonderlijke hoofdstukken , maar grote lijnen moet aangeven , een schets moet maken van de toekomstige activiteiten .
In die schets is de controle door het Parlement , evenals de samenwerking tussen het Parlement en de Commissie , van essentieel belang .
De synergie tussen Commissie , Parlement en Raad is van doorslaggevend belang , mijnheer Cox .
Zoals ik ook in mijn eerste toespraak al grotendeels tot uiting bracht , zullen wij daardoor ongetwijfeld gedwongen worden het begrip subsidiariteit van een nieuwe inhoud te voorzien .
Ik dank de heren Poettering , Cox en anderen voor hun desbetreffende opmerkingen .
Dat is een pijler van ons programma .
Maar al te vaak heeft men de subsidiariteit opgehemeld en gedaan alsof het daarbij om iets abstracts ging en niet om iets concreets .
Wij moeten de subsidiariteit nu een concrete inhoud , een politieke ziel geven en dat is het doel van het witboek .
Daarmee willen wij Europa opnieuw waarde toekennen en concrete acties voorstellen .
Ik gooi Europa niet in de uitverkoop , mijnheer Dell ' Alba !
Ik ben niet van plan om de gemeenschappelijke beleidsvormen te ontmantelen .
Ik wil veeleer de besluitvorming en de uitvoering van de gemeenschappelijke beleidsvormen stroomlijnen .
Tegelijkertijd wil ik echter voorkomen dat onze mechanismen vastlopen door de aanwezigheid van te veel specifieke , als los zand aan elkaar hangende beleidsvormen .
Weet u nog hoe vaak wij ons belachelijk hebben gemaakt door ons bezig te houden met onbenullige zaken , die een aanfluiting waren voor het gezonde verstand en zelfs de belangen van onze bevolking schaadden ?
De Commissie moet met haar hervorming op dit gebied aantonen dat zij het voortouw weet te nemen , een van onnodige last bevrijde rol weet te spelen , een geloofwaardige rol , een op core business toegespitste rol weet te spelen .
De Commissie vraagt niet om onnodige taken en bevoegdheden , maar weigert deze integendeel .
De Commissie moet impulsen geven : enabling Europe , zoals de heer Cox al zei , en niet including Europe .
Helaas maar al te vaak was er echter sprake van enerzijds enabling en anderzijds including .
Ik kan u verder verzekeren dat dit geen holle frasen zijn .
Wij zijn hiermee al concreet aan de slag gegaan , en ik spreek dan niet alleen over de interne hervorming van de Commissie , die samen met commissaris Kinnock wordt uitgevoerd , maar ook over de eerste herziening van de opzet van een aantal beleidsvormen .
Ik zal u een voorbeeld geven : als er één beleid is dat de Commissie na aan het hart ligt , is dat het mededingingsbeleid .
Wij hebben een voorstel gedaan voor hervorming hiervan , een voorstel waarmee het Parlement in januari met grote meerderheid zijn instemming heeft betuigd .
Deze hervorming stelt de Commissie in staat haar aandacht toe te spitsen op de bestrijding van de ernstigste overtredingen , van de voor Europa meest zwaarwegende vormen van schending van de mededingingsregels .
Wij zijn hiervoor een nauwere samenwerking met de nationale autoriteiten op touw aan het zetten .
Hetzelfde hebben wij gedaan met het Witboek over de voedselveiligheid .
Ik heb het verwijt gehoord - en ik heb begrip voor dat verwijt - dat het voorgestelde bureau " minder machtig zou zijn dan de Amerikaanse Food and Drug Administration " .
Daar kunt u donder op zeggen !
Ik wil gebruik maken van de reeds bestaande nationale autoriteiten .
Als ik een organisatie had voorgesteld als de Amerikaanse , was u waarschijnlijk in verontwaardiging ontstoken en zou u mij hebben verweten dat ik " de zoveelste gecentraliseerde machine in Brussel op poten heb gezet " .
Dat is Europa : Europa is een delicaat evenwicht tussen nationale structuren .
Deze structuren moeten te baat worden genomen .
Zij moeten met het Europese bureau een netwerk gaan vormen en niet door het Europese bureau in de schaduw worden gesteld .
Dit is een moeilijk opgave , waartoe tot nu toe nooit een poging is gedaan .
Een andere grote uitdaging is echter de uitbreiding .
Ik ben verheugd over de eensgezindheid ten aanzien van de uitbreiding .
Ik heb in het debat van vanmorgen geen enkele afwijzende houding kunnen bespeuren , en ik ben daar blij mee want het besluit over de uitbreiding zal van iedereen offers verlangen en ons allen dwingen tot grote interne veranderingen .
Op het moment van de concrete besluiten moeten wij eensgezind zijn en aantonen dat de uitbreiding in het belang is van de vrede en de welvaart , dat de uitbreiding geschiedt met garanties , zoals ik al zei , voor onze eigen mensen , en voor de landen die willen toetreden .
Ik ben absoluut niet van plan aan een weinig serieuze , weinig overtuigende uitbreiding te beginnen .
Men moet vooral voorkomen dat de uitbreiding - zoals mevrouw Muscardini volkomen terecht opmerkte - twee soorten leden gaat creëren .
De uitbreiding ontleent haar grootsheid juist aan het feit dat een land , zodra het toetreedt , op voet van gelijkheid komt te staan met alle andere lidstaten .
Ik heb gezegd dat wij een eenheid , een unie van minderheden zijn .
Dat is juist het bijzondere aan de Europese Unie .
De uitbreiding zal echter wel degelijk ook met strengheid gepaard gaan .
Hier werd ik gewezen op de kerncentrales en het probleem van de Donau .
Ik ben in deze dagen in Litouwen , Slowakije en Roemenië geweest , drie landen waarvan wij sluiting van kerncentrales verlangen .
Wij weten heel goed dat de sluiting van deze kerncentrales enorme problemen zal veroorzaken voor de plaatselijke economie , maar wij hebben uitgelegd dat dit de regels van Europa zijn , dat onze eisen voortvloeien uit veiligheidsoverwegingen en dat iedereen daaraan moet beantwoorden .
Deze landen zijn zich bewust van de hulp die zij van ons hebben ontvangen bij hun hervorming en zij hebben beloofd de kerncentrales te zullen sluiten .
Dat is voor hen een enorme opoffering , maar dat is Europa !
Zij brengen dit offer ten gunste van het gemeenschappelijk belang .
Ook over Afrika moet mijns inziens een akkoord worden bereikt .
Ik heb veel hartstochtelijke betogen gehoord over Afrika en ook ik heb in mijn eerste toespraak over Afrika gesproken , want Afrika is ons kruis .
Afrika wordt door iedereen verwaarloosd .
Ik herinner mij nog de grote reis van de Amerikaanse president van de afgelopen jaren .
Na die reis flakkerde de hoop op , die uiteindelijk echter niets opleverde .
Afrika is vooral ons probleem .
Wij hebben verschillende analyses gemaakt van het extern beleid en daarbij zijn de volgende prioriteiten uit de bus gekomen : uitbreiding , Middellandse Zee , Oekraïne , Rusland en Afrika .
Dit zijn de problemen waar wij aandacht aan moeten besteden .
De voorbereidingen voor de summit vorderen , maar er zijn nog steeds enorme problemen .
Afrika wordt verscheurd door enorme geschillen .
Ook ik probeer deze te verminderen en de breuken te lijmen .
Zonder dergelijke inspanningen zou een groots opgezet beleid ten behoeve van het zo wanhopige Afrika onmogelijk zijn .
De task force van het Directoraat ­ generaal Ontwikkeling werkt hieraan , in nauwe samenwerking met het Directoraat-generaal Buitenlandse Betrekkingen , en probeert ook nieuwe actieterreinen te vinden .
Wij beginnen nu met een samenwerking op communicatie- , onderwijs- en wetenschapsgebied .
Als wij ons niet op deze beschavingsgerelateerde gebieden begeven , zal Afrika onmogelijk in beweging kunnen komen .
Ik weet echter maar al te goed dat wij nog aan het begin van de weg staan en daarom verzoek ik iedereen van openheid te getuigen en ons hierbij behulpzaam te zijn .
Men heeft mij ook verweten dat ik gezwegen heb over belangrijke hoofdstukken zoals de visserij .
Inderdaad , ik heb niet gesproken over de visserij , maar ik heb ook niets gezegd over de landbouw , over het onderwijs en zelfs niets over het sociale beleid ten aanzien van de ouderen .
Ik heb hier geen gewag van gemaakt omdat volgens mij het vijfjarenprogramma de grote , algemene ontwikkelingslijnen moet aangeven .
Ik weet echter dat met name dit beleid van groot belang is voor de samenhang en de solidariteit in Europa .
Ik beloof u dat ik hier actief zal worden , want ook dit beleid hoort ongetwijfeld thuis in het grote mozaïek waarvan wij vandaag in dit debat de contouren hebben aangegeven .
De Commissie moet zich juist toeleggen op dergelijke belangrijke taken .
Wij moeten laten zien dat wij een onvervangbare rol vervullen , dat wij een politieke en morele gids kunnen zijn voor Europa .
Wij moeten laten zien wat de baten en de kosten van ons beleid zijn .
De bevolking vraagt immers duidelijkheid van ons .
Onze burgers willen absolute transparantie .
Daarom heeft het debat van vandaag mij een hart onder de riem gestoken .
Ik voel mij daardoor aangemoedigd omdat ik een brede consensus meende te kunnen bespeuren met betrekking tot de hoofdlijnen van ons programma en omdat ik de indruk heb gekregen dat men de ware inhoud daarvan heeft begrepen .
Dit was een rustig debat - zoals ik reeds eerder zei - maar geen bescheiden debat ; dit was veeleer een debat van de bovenste politieke plank .
Het woord " manifest " heeft misschien een ongunstige bijklank , maar is hier daarom niet minder toepasselijk .
Het heeft zelfs een grote politieke waarde .
Wij hebben met elkaar gesproken op een kalme , open wijze , zoals de heer Barón Crespo dat noemde .
Er bestaat geen enkele twijfel dat wij voor grote politieke uitdagingen staan en dat wij deze gezamenlijk het hoofd moeten bieden .
Daarom is een nauwe samenwerking tussen het Parlement en de Commissie meer dan ooit onontbeerlijk .
Ik voel mij daardoor aangemoedigd .
Enkelen onder u vonden mijn toespraak niet overtuigend , zoals de heer Wurtz , die in zijn verklaring evenwel waardering tot uiting bracht voor de opbouwende geest daarvan .
Hij voegde daaraan toe dat wij " vijf jaar de tijd hebben om er iets van te maken " en bevestigde zijn bereidheid tot samenwerking .
Dat willen wij precies ook , en ik zeg dit niet , mijnheer Cox , omdat wij denken dat wij in onze wittebroodsweken zijn .
Ik heb heel andere herinnering aan de wittebroodsweken , aan de afgelopen maanden , maar toch ben ik blij dat u deze term hebt gebruikt .
Ik voel mij hoe dan ook na dit debat gesterkt in mijn overtuiging dat de uitdagingen die ons wachten , politieke uitdagingen zijn .
Daarvoor is veel energie nodig en deze energie zal toenemen naarmate de synergie tussen de instellingen toeneemt .
Tot slot wil ik inhaken op een zinspeling van de heer Barón Crespo .
Hij suggereerde iets dat mij na aan het hart ligt .
Hij noemde namelijk het fresco van Ambrogio Lorenzetti over het goede bestuur , te Siena .
U weet waarschijnlijk wel dat dit een fresco is waarin alles van een leien dakje loopt : de mensen werken , er is handel , en er zijn rangen en standen in de Sienese samenleving .
Dat was een daadwerkelijk vijfjarenplan van de Sienese gemeenschap ; dat was het document waarmee Siena de maatschappij van toen weergaf .
Wij kunnen daar alleen maar bewondering voor hebben , want wij kunnen dit als een baken beschouwen .
Mijnheer Barón Crespo , wij mogen echter evenmin vergeten dat Siena ondanks dit vijfjarenprogramma geen stempel heeft kunnen drukken op de ontwikkeling in de wereld .
Dit programma heeft zijn plaats onder de politieke manifesten verloren toen de rol van Siena in de wereld afzwakte .
Ik geloof dat wij aan dit gevaar moeten zien te ontkomen .
 
Verwelkoming Ik deel u mede dat een delegatie van Koeweit onder leiding van Zijne Excellentie sjeik Salem Al-Sabah , vice-premier en minister van Defensie , op de officiële tribune heeft plaatsgenomen .
Namens het Parlement heet ik haar van harte welkom .
Mijnheer de Voorzitter , ik heb een motie van orde in verband met de activiteiten die de Vereniging van parlementaire medewerkers vandaag organiseert om haar pleidooi voor de zo spoedig mogelijke goedkeuring van een statuut voor de medewerkers kracht bij te zetten .
In heb begrepen dat de vereniging het College van quaestoren op 6 januari schriftelijk heeft verzocht om toestemming voor het opzetten van een stand buiten deze vergaderzaal , waar ze haar initiatief onder de aandacht kan brengen .
Volgens mijn informatie heeft de heer Balfe de medewerkers diezelfde dag nog toestemming gegeven .
Toen de parlementaire diensten gisteren met de medewerkers wilden overleggen over de praktische voorzieningen , werd die afspraak op het laatst afgezegd .
Het Parlement heeft nog niet aangegeven waarom de toestemming werd ingetrokken .
Naar verluidt had mevrouw Banotti toegezegd de reden daarvoor per brief bekend maken , maar niemand heeft vooralsnog enig bericht ontvangen .
Kunt u uitleggen waarom de toestemming die de medewerkers hadden gekregen , op het laatste nippertje werd ingetrokken ?
Bent u het ermee eens dat de medewerkers een zaak bepleiten die wel degelijk onze serieuze aandacht verdient ?
Bent u bereid alles te doen wat in uw vermogen ligt om te voorkomen dat zoiets zich opnieuw voordoet , en om ervoor te zorgen dat er zo spoedig mogelijk een statuut voor de medewerkers wordt aangenomen ?
Tenslotte , wilt u er voor zorgen dat de regels van het Parlement in de toekomst naar behoren worden nageleefd en dat de medewerkers naar behoren worden betaald voor het vele werk dat ze voor ons verrichten ?
Zonder onze medewerkers zouden we simpelweg niet kunnen functioneren .
Mijnheer de Voorzitter , ook ik kom met een motie van orde .
Zijn er regels of voorschriften voor demonstraties in dit parlementsgebouw buiten de deuren van deze vergaderzaal , die garanderen dat de EP-leden ongehinderd toegang hebben tot deze zaal om hun mandaat ten uitvoer te brengen ?
Zo ja , wie is ervoor verantwoordelijk dat ze worden nageleefd en op welke manier kwijten de betreffende personen zich van die verantwoordelijkheid ?
Mijnheer de Voorzitter , ik wil terugkomen op het vraagstuk van het statuut van de medewerkers dat voor ons altijd van prioritair belang is geweest .
Ik wilde mededelen dat de Italiaanse delegatie van de fractie op uitnodiging van onze fractievoorzitter , de heer Barón Crespo , bij de quaestoren de contracten heeft gedeponeerd die wij met onze medewerkers hebben gesloten .
Dit is mijns inziens een concreet gebaar dat ons tot een oplossing van dit probleem kan brengen .
Ik wil derhalve het Bureau van het Parlement vragen te overwegen of het misschien niet wenselijk is alle afgevaardigden uit te nodigen hetzelfde te doen .
Mijnheer de Voorzitter , ten eerste wil ik duidelijk stellen dat ik een groot voorstander ben van een statuut voor de parlementaire medewerkers .
Toen ik hier gisteren binnenkwam kreeg ik een document in handen gedrukt over de voorgestelde demonstratie door de medewerkers , die hier buiten de deuren van het Parlement zou worden gehouden .
Zoals u allen weet - en velen van u hebben me er de afgelopen maanden ook over aangesproken - worden alle demonstraties en aanverwante manifestaties eerst gescreend door de Comart-commissie van het Parlement .
Een voorbeeld van een regeling waar iedereen het wel mee eens zal zijn is het vanzelfsprekende verbod op commerciële manifestaties hier in het parlementsgebouw .
Als reactie op een brief die ik gisteren ontving heb ik de medewerkers onmiddellijk laten weten dat we zouden voorstellen hen in de nabije toekomst , mogelijk zelfs komende maand , toestemming voor een demonstratie te geven .
Alle demonstraties dienen echter zodanig worden geregeld dat ze het ordentelijk functioneren van het Parlement niet in de weg staan .
Ik heb gisterenmiddag tijdens de vergadering van het Bureau van het Parlement een brief ondertekend waarin we de medewerkers hiervan op de hoogte brengen .
Ik begrijp dat ze afgelopen donderdag bovendien ook mondeling door de Commissie van fractievoorzitters zijn ingelicht .
Ze waren dus volledig op de hoogte van dit besluit .
We vinden het prima als ze ons laten weten hoe zij erover denken , en zijn ook zeker bereid tijdens de volgende vergaderperiode van het Parlement desgewenst een bijeenkomst te organiseren .
Er was echter sprake van een misverstand .
De medewerkers hebben namelijk niet van mij , maar van iemand anders een brief ontvangen , waarin de toestemming waar ze om hadden gevraagd naar hun oordeel inderdaad werd gegeven .
Alle manifestaties worden echter in eerste instantie beoordeeld door de zogenaamde Comart-commissie .
Zoals u weet worden er hier bij het Parlement nogal eens manifestaties gehouden , over bepaalde landen of welk thema dan ook .
U moet dit niet beschouwen als een poging het statuut voor de medewerkers te blokkeren , want dat is een alleszins reëel en te rechtvaardigen streven .
Dank u wel , mevrouw Banotti .
Ik denk dat met uw opmerkingen heel wat van de opgeworpen vraagstukken worden verduidelijkt .
Mijnheer de Voorzitter , ik wil de aandacht vestigen op een belangrijke principiële kwestie .
Ik vind het persoonlijk ronduit schandalig dat leden van dit Parlement het nodig vinden die demonstratie te hekelen in plaats van zich in te spannen voor een oplossing voor dit probleem .
Het gaat om fatsoenlijke arbeidsvoorwaarden , fatsoenlijke beloning en fatsoenlijke werktijden .
Dan gaan wij nu over tot de stemming .
 
Stemming ( Het Parlement verwerpt de ontwerpresolutie ) Ontwerpresolutie ( B5-0109 / 2000 ) - " Ruimte voor vrijheid , veiligheid en rechtvaardigheid " ( Het Parlement neemt de resolutie aan ) Verslag ( A5-0026 / 2000 ) van mevrouw McCarthy , namens de Commissie regionaal beleid , vervoer en toerisme , over de mededeling van de Commissie aan de lidstaten tot vaststelling van de richtsnoeren voor een communautair initiatief voor economische en sociale rehabilitatie van in crisis verkerende steden en voorsteden met het oog op een duurzame stadsontwikkeling ( URBAN ) ( COM ( 1999 ) 477 - C5-0242 / 1999 - 1999 / 2177 ( COS ) ) ( Het Parlement neemt de resolutie aan ) Verslag ( A5-0028 / 2000 ) van de heer Decourrière , namens de Commissie regionaal beleid , vervoer en toerisme , over de mededeling van de Commissie aan de lidstaten tot vaststelling van de richtsnoeren voor een communautair initiatief voor trans-Europese samenwerking ter stimulering van een harmonische en evenwichtige ontwikkeling van de Europese ruimte ( INTERREG ) ( COM ( 1999 ) 479 - C5-0243 / 1999 - 1999 / 2178 ( COS ) ) ( Het Parlement neemt de resolutie aan ) Verslag ( A5-0024 / 2000 ) van de heer Procacci , namens de Commissie landbouw en plattelandsontwikkeling , over het ontwerp van mededeling van de Commissie aan de lidstaten tot vaststelling van de richtsnoeren voor het communautair initiatief voor plattelandsontwikkeling ( LEADER + ) ( COM ( 1999 ) 475 - C5-0259 / 1999 - 1999 / 2185 ( COS ) ) ( Het Parlement neemt de resolutie aan ) - Resolutie " Ruimte voor vrijheid , veiligheid en rechtvaardigheid " Berthu ( UEN ) .
( FR ) De resolutie over het immigratiebeleid die het Europees Parlement zojuist heeft aangenomen ondanks de tegenstem van de Fractie Unie voor een Europa van Nationale Staten , bevestigt de vrees die wij bij de ratificatie van het Verdrag van Amsterdam hebben geuit .
Inhoudelijk stelt het Europees Parlement zich buitengewoon laks op , maar het eist tegelijkertijd alsmaar meer beslissingsbevoegdheid ten koste van de nationale parlementen .
Deze combinatie is rampzalig voor de toekomst van Europa .
In deze resolutie worden volgens mijn telling maar liefst zeven keer gelijke rechten geëist voor burgers van Europese lidstaten en legale immigranten .
Het is een ware obsessie .
Voor de strijd tegen de illegale immigratie toont ons Parlement nauwelijks belangstelling .
In de resolutie wordt met geen woord gerept over grensbewaking , en voorzover Eurodac en de terugname-overeenkomsten ter sprake komen , wordt er geklaagd over de al te strenge opstelling van de Raad .
Wat daarentegen weer niet ontbreekt , is de gewoontegetrouwe eis voor een vluchtelingenfonds ten laste van de Europese begroting .
Tot slot wil het Europees Parlement dat het immigratiebeleid herzien wordt om het hoofd te bieden aan de demografische ontwikkelingen .
We weten wel wat dat betekent .
Verder wordt in de resolutie om nieuwe medebeslissingsbevoegdheid voor het Parlement gevraagd inzake immigratie .
We hoeven ons niet af te vragen wat het daarmee zou doen .
Zoals te verwachten viel , steunt de Europese Commissie het Parlement in haar advies met betrekking tot de intergouvernementele conferentie .
Volgens onze fractie zou het erg gevaarlijk zijn als we die weg insloegen en moeten we in deze materie onze nationale volkeren en nationale soevereiniteit koesteren .
Daarom mogen de procedures van de eerste pijler , die van de interne markt , niet zonder meer worden overgeheveld naar veiligheid , justitie of buitenlands beleid .
Voor die beleidsterreinen moet de intergouvernementele conferentie nieuwe samenwerkingsprocedures uitwerken op basis van de politieke rol die de Raad vervult , en moet er een interparlementaire controle worden uitgeoefend door de nationale parlementen .
Mijnheer de Voorzitter , ik neem het woord over de resolutie van mevrouw Terrón i Cusí inzake de ruimte voor vrijheid , veiligheid en rechtvaardigheid namens de Spaanse delegatie van de Fractie van de Europese Volkspartij ( Christendemocraten ) en Europese democraten , de delegatie van de Spaanse Partido Popular .
Wij zijn wat een aantal stemmingen betreft afgeweken van het stemadvies van de EVP-Fractie om voor de in onze ogen uitstekende resolutie-Terrón i Cusí te stemmen .
Wij hebben wel tegen de paragrafen 2 en 6 gestemd omdat deze volgens ons juridisch niet kloppen .
Wij hebben anderzijds wel voor overweging J gestemd die in feite overeenkomt met datgene wat ik als rapporteur voor advies heb voorgesteld aan de Commissie vrijheden en rechten van de burger , justitie en binnenlandse zaken voor de intergouvernementele conferentie .
Wij hebben eveneens voor paragraaf 13 gestemd .
Een afdoend statuut en het recht op vrij verkeer en vestiging voor onderdanen uit derde landen zijn zaken waar de Spaanse Partido Popular zich al tijden sterk voor maakt .
Om diezelfde redenen hebben wij voor paragraaf 14 gestemd waardoor , met het mondelinge amendement , bepaalde zorgelijke aspecten van de subsidiariteit zeer terecht worden uitgesloten .
Hier speelt het probleem dat de politieke rechten in ruime zin , dus niet alleen het stemrecht bij gemeenteraadsverkiezingen , onder de soevereiniteit van de lidstaten vallen .
Dankzij het mondelinge amendement konden wij deze tekst aanvaarden en wij hebben dus voor gestemd .
De Deense sociaal-democraten van het Europees Parlement stemmen voor de ontwerpresolutie , maar wijzen er tegelijk op dat bepaalde gebieden strijdig zijn met het voorbehoud dat Denemarken op het gebied van justitiële samenwerking heeft gemaakt .
De Deense leden van de PSE-Fractie wensen dit voorbehoud uiteraard te respecteren .
Dit verslag , waar ik mijn stem niet aan heb gegeven , gaat niet zozeer over de mensenrechten als over de communautarisering , de consolidering eigenlijk van Fort Europa .
In het verslag is sprake van " vooruitgang " in 1999 , maar van vooruitgang kunnen we alleen spreken in verband met de overeenkomsten van Dublin en Schengen en het actieplan van Tampere , documenten die de rechten van immigranten alleen maar inperken .
Op het gebied van mensenrechten is er uitsluitend een achteruitgang te bespeuren .
Europa blijft mensen uitwijzen naar landen die door het Hoog Commissariaat voor Vluchtelingen als gevaarlijk worden beschouwd , terwijl een aantal kandidaat-lidstaten in Midden- en Oost-Europa zigeunervluchtelingen opvangen die massaal België worden uitgezet .
Kosovaarse Albanezen en Servische deserteurs wordt de status van vluchteling geweigerd , terwijl Pinochet doodgemoedereerd aan zijn proces kan ontkomen .
Het Europa van Schengen vindt het blijkbaar makkelijker om vervolgden uit het Zuiden in het nauw te drijven dan dictators te vervolgen , hoewel de Verenigde Naties van oordeel zijn dat we tegen het jaar 2025 159 miljoen immigranten nodig hebben om ons demografische evenwicht te handhaven .
Laat Europa al zijn illegalen regulariseren , asiel verlenen en stemrecht geven voor alle verkiezingen .
Pas daarna kunnen we het in deze zaal eens hebben over een ruimte van vrijheid en rechtvaardigheid .
Verslag-McCarthy ( A5-0026 / 2000 ) Mijnheer de Voorzitter , ik wil allereerst vermelden dat ik , toen ik in de jaren negentig burgemeester van Bilbao was , de kans heb gekregen om een van de eerste stedelijke proefprojecten die met hulp van de Commissie gefinancierd werden , te lanceren .
Op basis van de met dit proefproject opgedane ervaring zijn wij tot vier conclusies gekomen .
Ten eerste is het noodzakelijk dat Europa een stedelijk beleid voert en dat de middelen voor dit programma worden opgetrokken , dit in tegenstelling tot wat er nu gebeurt : het bedrag van 900 miljoen euro van het vorige vijfjarenplan is voor de huidige periode teruggebracht tot 700 miljoen euro .
Uitbreiding van de financiële middelen zou kunnen door bijvoorbeeld de gelden van de structuurfondsen die door de lidstaten niet binnen de gestelde termijn zijn besteed , terug te storten in URBAN ­ programma ' s , zoals wij in de Fractie De Groenen / Vrije Europese Alliantie hebben voorgesteld .
Ten tweede moet men zich bij de keuze van de te subsidiëren gebieden concentreren op geïntegreerde projecten .
Versnipperde acties zijn niet doeltreffend .
Er moet geselecteerd worden op basis van de vastgestelde doelstellingen , waarbij de meest achtergebleven en nooddruftige locaties voorrang moeten krijgen .
Dat betekent dat naast het democratisch beheer en het milieu overwegingen van sociale en economische aard en hun interrelaties een rol moeten spelen .
Ten derde moet er gekeken worden naar een eventuele synergie met andere communautaire programma ' s en naar de mogelijkheden tot duurzame ontwikkeling die de betrokken regio biedt .
Ten vierde dient men in zee te gaan met de instellingen die het dichtst bij de burger staan , in dit geval de gemeentelijke en lokale instanties .
Zij kennen namelijk de sociale noden uit de eerste hand en zijn zeer betrokken bij de problemen .
Bovendien kunnen zij projecten uitdenken en deze op efficiënte wijze , zonder een overmaat aan bureaucratie , uitvoeren hetgeen de beste resultaten oplevert .
Van de vier amendementen die wij hebben ingediend zijn er - en hiermee sluit ik af - twee aangenomen en twee verworpen .
Daarom hebben wij ons bij de eindstemming van stemming moeten onthouden .
Het is voor ons ondenkbaar dat het milieu niet mee zou tellen bij de selectie van de te financieren projecten .
Wij begrijpen evenmin waarom het Parlement niet kan instemmen met een procedure waarbij de lidstaten dat deel van de middelen van de structuurfondsen dat niet volgens de communautaire programma ' s is besteed , kunnen bestemmen voor URBAN-projecten .
Mijnheer de Voorzitter , ik wil u in herinnering brengen dat wij binnen de Commissie regionaal beleid , vervoer en toerisme uitvoerig gesproken hebben over het URBAN-initiatief .
Er zijn veel ideeën naar voren gebracht .
Ik wil er toch ook op wijzen dat dit het allerkleinste Gemeenschapsinitiatief is dat we maar hebben , en dat we daarom middels een amendement hebben voorgesteld de toewijzing te verhogen .
Dat amendement is verworpen .
Wij betreuren dat , omdat er in bepaalde landen nog geld beschikbaar was binnen de structuurfondsen .
Dat geld had goed van pas kunnen komen voor proefprojecten , want zoals u weet omvat URBAN expliciet proefprojecten die een daadwerkelijk stedelijk beleid mogelijk maken .
Ik wil de Commissie eveneens wijzen op de samenhang tussen de verschillende beleidsterreinen en ik zou graag willen dat de Commissie zorgde voor de nodige samenhang tussen de URBAN-projecten en de toekomstige projecten in het kader van de begrotingslijnen voor een duurzaam stedelijk beleid .
Tot slot , mijnheer de Voorzitter , zou ik er nog graag op willen wijzen dat de Unie nog altijd geen stedelijk beleid heeft .
Het zou mooi zijn als we dit punt in het kader van de reorganisatie en de intergouvernementele conferentie op de agenda konden zetten , zodat de Europese Unie een daadwerkelijk stedelijk beleid krijgt .
Mijnheer de Voorzitter , ik heb voor dit verslag over duurzame stadsontwikkeling , met de naam URBAN , gestemd .
Evenals alle andere communautaire initiatieven verdient ook dit alle lof .
Europa toont aan dat het aanwezig is juist op het moment waarop iets voor alle Europese burgers gedaan moet worden en niet alleen voor de ontwikkeling van een afzonderlijk lidstaat , welke dit ook moge zijn .
Met URBAN wil men oplossingen vinden voor het stedelijk verval .
Dit vraagstuk ligt met name de ouderen na aan het hart en daarmee ook de Partij van de Gepensioneerden .
Niemand is meer te beklagen dan de bejaarde in de stad .
Ik hoop dat dit communautair initiatief een voorbeeld kan zijn voor de oplossing van de problemen voor de ouderen in de stad .
De vijf leden van de Deense liberale partij steunen het programma LEADER + , het EQUAL-initiatief en INTERREG , maar niet URBAN .
Bij een volgende herziening van deze programma ' s moet de Unie zich beperken tot grensoverschrijdende activiteiten en moet rekening worden gehouden met een uitbreiding van de EU .
Wij stemmen voor het verslag over de mededeling van de Commissie tot vaststelling van richtsnoeren voor een communautair initiatief voor economische en sociale rehabilitatie van in crisis verkerende steden en voorsteden met het oog op een duurzame stadsontwikkeling ( URBAN ) .
In principe zijn wij tegen dergelijke programma ' s en structuurfondsen , maar aangezien de stemming alleen gaat over de manier waarop deze middelen worden aangewend - niet over het principe - hebben wij onze mening daaromtrent geuit .
Wij zijn van oordeel dat het initiatief voor rehabilitatie van in crisis verkerende steden en voorsteden zinvolle overwegingen alsook goede voorstellen en criteria voor de projecten bevat .
Dit verslag somt een aantal algemeenheden op over wat genoemd wordt de strategie voor de heropleving van stadskernen en voorsteden die getroffen zijn door de crisis van de kapitalistische economie en haar gevolgen : stijgende werkloosheid , uitsluiting en criminaliteit .
Volgens dit verslag moet er een stedelijk beleid ontwikkeld worden dat werklozen , migranten , vluchtelingen , vrouwen en marginalen , kortom , de zwaarste slachtoffers van de economische crisis , niet aan de kant laat staan , willen we een duurzame stedelijke ontwikkeling tot stand brengen .
Over de oorzaken en verantwoordelijkheden voor deze crisis geen woord .
Het verslag spreekt in het beste geval over het corrigeren van bepaalde aspecten en gevolgen .
En dan nog maar met schandalig weinig middelen , want volgens het verslag zelf is er aan het programma URBAN II voor de periode 2000-2006 ongeveer 30 % minder toegewezen dan in de voorgaande periode , toen het toch al zo weinig was ( 900 miljoen euro ) .
Toch gaat het maar om zo ' n vijftig projecten voor heel Europa , hetgeen bijna niets is als we bedenken dat de voorsteden en vaak zelfs de centra van bijna alle grote steden van ons continent getroffen zijn .
Daarom stemmen wij ad hoc voor concrete maatregelen ten gunste van de meest achtergestelde sociale groepen , maar onthouden wij ons van stemming voor het verslag als geheel en veroordelen wij het feit dat het voornamelijk uit vrome wensen bestaat die op een koopje moeten worden gefinancierd .
Mevrouw de rapporteur , geachte collega ' s , ik moet u zeggen dat ik erg voldaan ben over de voortzetting van het communautair initiatief URBAN , dat de sociale en economische reconversie beoogt van steden en voorsteden in crisis en zo een duurzame stedelijke ontwikkeling wil bevorderen .
Ongeveer 80 % van de Europese bevolking leeft in een stedelijke omgeving .
Onze steden vormen dus het hart van de economische , sociale en culturele ontwikkeling van Europa .
Tegelijkertijd komen de sociale en economische problemen van de Europese maatschappij sterker naar voren in de steden .
Een groot aantal Europese steden vertoont in feite een tweedeling : binnen eenzelfde stad vinden we wijken terug waar activiteiten plaatsvinden met een hoge toegevoegde waarde en waar een bevolking leeft met een hoog inkomen , terwijl vlak daarnaast stadsdelen liggen waar lage inkomens , hoge werkloosheid , matige en overvolle behuizing en een grote afhankelijkheid van uitkeringen de boventoon voeren .
Gezien de concentratie van sociale en economische problemen binnen bepaalde stadsdelen is er een gerichte aanpak nodig die rekening houdt met de complexiteit van de problematiek .
Daarom heeft ons Europees Parlement bij de hervorming van de structuurfondsen met succes aangedrongen op de verlenging van het communautair initiatief URBAN .
Het succes van URBAN in de programmeringsperiode 1994-1999 staat buiten kijf .
De levenskwaliteit in de betrokken stadsdelen is merkbaar toegenomen .
Dankzij dit communautair initiatief hebben we ervaring kunnen opbouwen met economische , sociale en milieuprojecten .
Bovendien heeft het de rol van de plaatselijke overheden , de niet-gouvernementele sector en de gemeenten helpen versterken en nieuwe vormen van partnerschap rond stadsherstel bevorderd .
Het nieuwe initiatief gaat die doelstellingen voortzetten en versterken , waarbij met name gelet wordt op gelijkheid van kansen voor mannen en vrouwen en integratie van sociaal achtergestelde en gemarginaliseerde groepen .
We mogen dus tevreden zijn dat het is aangenomen .
Over de financiële kant van de zaak valt er heel wat minder te juichen .
Het toegekende bedrag blijft ver achter bij de behoeften .
Voor de periode 1994-1999 ging het om 900 miljoen euro , voor 2000-2006 blijft er nog maar 700 miljoen euro over , een achteruitgang met maar liefst 30 % die heeft geleid tot het afslanken van een groot aantal programma ' s onder het nieuwe URBAN .
Het gekozen plafond van vijftig projecten lijkt te laag .
Het moet dus worden verhoogd , zodat rekening kan worden gehouden met regionale en lokale factoren zonder dat geraakt wordt aan de financiële toewijzingen voor de lidstaten .
Gezien deze concentratie op een beperkt aantal projecten , moet het vermenigvuldigingseffect misschien vooral verwacht worden van de publicatie en de verspreiding van de resultaten van het nieuwe communautaire initiatief URBAN .
Het voorstel van de Commissie zou het aantal stedelijke gebieden dat in de periode 2000 - 2006 kan profiteren van het nieuwe URBAN-programma terugbrengen van meer dan honderd tot nauwelijks vijftig , terwijl bovendien de financiële toewijzingen met 30 % worden gekort .
Portugal wordt in ernstige mate benadeeld met dit voorstel .
En Portugal is binnen de Europese Unie het land dat op dit gebied de ergste achterstand heeft .
Het aantal gefinancierde projecten wordt teruggebracht tot twee , en dat terwijl er voor Duitsland tien , voor het Verenigd Koninkrijk negen , en voor Italië acht projecten gepland worden .
Tot nu toe zijn er voor Portugal zes projecten gefinancierd , met als begunstigden de gemeenten Porto , Gondomar , Lissabon , Odivelas , Oeiras en Amadora .
Het is van fundamenteel belang dat de Commissie haar standpunt herziet , vooral waar het gaat om de toewijzing van projecten aan Portugal , teneinde de voorwaarden te scheppen voor de voortzetting van een belangrijke taak - de economische en sociale wederopleving van stedelijke gebieden en voorsteden om zo een duurzame stedelijke ontwikkeling te garanderen .
Het verslag-McCarthy over het communautair initiatief URBAN biedt ons de gelegenheid na te denken over de opportuniteit van een communautair ingrijpen in het stedelijk beleid .
In bepaalde stadsgebieden is de toestand alarmerend , en de sociale nood uit zich in de vorm van werkloosheid , armoede en criminaliteit .
Vooral de drugshandel leidt tot onveiligheid en kleine criminaliteit .
De effectiviteit van de structuurfondsen bij de aanpak van dit soort sociale problemen is twijfelachtig .
Op grond van het subsidiariteitsbeginsel zouden we moeten beseffen dat de staat met zijn regale functie samen met de gemeenten in de beste positie verkeert om in te grijpen op een wijze die het best bij de concrete situatie aansluit .
De staat zorgt daarbij voor de openbare veiligheid , de gemeenten bieden hulp aan mensen die in moeilijkheden verkeren .
Het is een mooie zaak dat we een uitwisselingsprogramma willen gaan opzetten voor geslaagde bedrijven , maar de specifieke problemen van de uiteenlopende stedelijke gebieden kun je niet op een en dezelfde manier aanpakken .
Het communautair initiatief URBAN past in het streven van de Unie om het stedelijk beleid tot een Europese materie te maken .
Het zou gepaster zijn als de Unie haar financiële inspanningen op de reeds bestaande Europese beleidsterreinen richtte .
Het is duidelijk dat sommigen van de gelegenheid gebruik maken om de begroting opnieuw uit te breiden .
Dit komt erg ongelegen nu de convergentiecriteria van de Economische en Monetaire Unie de lidstaten een strenge budgettaire vermageringskuur opleggen .
Zo stelt mevrouw McCarthy voor de post voor URBAN te verhogen en een kostbare promotiecampagne op poten te zetten om de zegeningen van het federale Europa in de verf te zetten .
Ik hoef er niet op te wijzen dat het effect van een uitgave niet wordt bepaald door de omvang van het uitgegeven bedrag .
Er zijn te veel subsidies en ze zijn te hoog .
Ondertussen gaan de ontvangers hun subsidies als een verworven recht beschouwen .
Hulpverlening mag niet het doel zijn , we moeten zorgen dat de burger zijn lot in eigen handen neemt .
Tot slot wordt in het verslag veel aandacht besteed aan minderheden , zowel etnische als sociologische .
We kunnen een dergelijk minderhedenbeleid alleen maar afkeuren , want het bedreigt de sociale cohesie .
Aan de ene kant is het op de integratie van migranten gericht , terwijl we juist hun assimilatie met de cultuur van hun gastland zouden moeten nastreven , anders ontstaan er etnische getto ' s die als een tijdbom onder de stad liggen .
Aan de andere kant gaat zo ' n beleid uit van positieve discriminatie , een politiek correcte hersenschim die al even schadelijk is , zoals het voorbeeld van de Verenigde Staten heeft uitgewezen .
Om al deze redenen heeft de Franse delegatie binnen de Fractie Unie voor een Europa van Nationale Staten het verslag van mevrouw McCarthy niet kunnen goedkeuren .
Verslag-Decourrière ( A5-0028 / 2000 ) Mijnheer de Voorzitter , het programma INTERREG ligt ons bijzonder na aan het hart .
Net als vele andere collega ' s ben ik opgetogen dat het Europees Parlement INTERREG heeft kunnen handhaven .
Zelf woon ik in de regio Sarre-Lor-Lux Zuid in België , en ik weet dat Europa op zulke plaatsen werkelijkheid wordt , dat dat de plaatsen zijn waar wij Europa in ons dagelijks leven ervaren en dat dat de plaatsen zijn waar de burger de opbouw van Europa ook echt in de praktijk brengt .
Deze projecten moeten wel degelijk in overweging worden genomen en mede gericht zijn op duurzame ontwikkeling .
Waarom leg ik hier de nadruk op ?
Eenvoudigweg omdat de projecten die momenteel worden ingediend nog te vaak schadelijk zijn voor het milieu , althans in hun huidige vorm .
Als we bijvoorbeeld nieuwe wegen accepteren , accepteren we extra overlast binnen de Europese Unie , en dat staat haaks op het beleid dat wij voorstaan , bijvoorbeeld inzake de beperking van broeikasgassen .
Van de Commissie vraag ik ook dat zij het Europese milieubeleid in de ingediende projecten integreert en dat zij voor een toegevoegde waarde zorgt door bijvoorbeeld de vermindering van de CO2-uitstoot als een soort proefproject binnen de projecten op te nemen .
Ik denk daarbij met name aan bepaalde infrastructuurprojecten die momenteel in uitvoering zijn .
Zo weet ik dat sommige lidstaten om het verkeer door kwetsbare gebieden als de Pyreneeën te leiden nog aarzelen tussen het spoor en de weg , denk bijvoorbeeld maar aan de Aspevallei .
Maar ik denk ook aan mijn eigen regio , waar mijn lidstaat nog aarzelt tussen een spoorwegverbinding en een tweede snelweg , de A32 .
Dus ook op dat vlak vraag ik de Commissie extra aandachtig te zijn , zodat er ook echt sprake is van samenhang tussen de verschillende beleidsterreinen , en vooral binnen de ingediende programma ' s in het kader van INTERREG .
Mijnheer de Voorzitter , ik heb voor het verslag-Decourrière over het INTERREG-initiatief gestemd .
Ik ben met name voldaan over het antwoord dat commissaris Barnier tijdens het debat heeft gegeven aan enkele sprekers die om meer aandacht hadden gevraagd voor de grensgebieden met zeegrenzen .
Ik zeg dit niet omdat ik in een stad aan zee , Genua , ben geboren , maar omdat alle kustgebieden grensgebieden zijn .
Deze zeegrenzen brengen ons naar de Afrikaanse landen en het Midden-Oosten .
Wij moeten sterker de klemtoon leggen op de noodzaak van ontwikkeling van alle kustgebieden , waar dan ook in Europa .
Als Europees volksvertegenwoordiger uit een grensstreek ben ik buitengewoon geïnteresseerd in het derde INTERREG-initiatief .
Er kan niet genoeg gehamerd worden op de problemen die grensstreken , zowel in het binnenland als langs de kust , in het verleden hebben moeten doormaken omdat ze economisch , sociaal en cultureel geïsoleerd waren .
Doordat ze aan de grens lagen , werden ze door hun overheden behandeld als buitenposten , wat maar al te vaak tot verwaarlozing door de nationale politiek heeft geleid .
Daarom is in 1990 het communautair initiatief INTERREG in het leven geroepen .
Het doel was een grensoverschrijdende , transnationale en interregionale samenwerking tot stand te brengen die moest leiden tot een evenwichtige ontwikkeling van het hele grondgebied van de Unie en zodoende tot meer economische en sociale cohesie binnen Europa .
De financiering binnen INTERREG is vooral gericht op gezamenlijke initiatieven voor het midden- en kleinbedrijf , onderwijs en opleiding , culturele uitwisseling , gezondheidszorg , bescherming en verbetering van het milieu , energievoorziening , vervoer en tenslotte telecommunicatie .
Ik wijs er nadrukkelijk op dat interregionale samenwerking gemeentelijke en regionale overheden helpt betrekken bij de Europese integratie .
De gemeentelijke en regionale overheden moeten actiever bij de communautaire initiatieven betrokken worden , al zijn hun mogelijkheden tot samenwerken vaak uiterst beperkt door de verschillen in wetgeving en het uiteenlopende ontwikkelingsniveau aan weerszijden van eenzelfde grens .
In het kader van de grensoverschrijdende samenwerking moet er meer aandacht worden besteed aan de omstandigheden waarin het midden- en kleinbedrijf als bron van werkgelegenheid zijn werk moet doen .
Werkloosheid is voor 50 % structureel van aard , en daarom moet INTERREG ook voldoende middelen ter beschikking krijgen om de nationale werkgelegenheidsmaatregelen aan te vullen .
Concreet wordt de grensoverschrijdende mobiliteit vaak gehinderd , afgeremd of op zijn minst buitengewoon bemoeilijkt door fiscale problemen zoals dubbele belasting of problemen met de sociale wetgeving .
Ik hoop dat de projecten bijdragen tot het vinden van oplossingen voor dit soort problemen en dat zij het vrije verkeer van werknemers een concrete inhoud helpen geven , want in mijn regio wil het niet echt van de grond komen .
Steun in het kader van INTERREG moet ook een Europese onderzoeksruimte tot stand helpen brengen .
Tot slot verwachten de regio ' s veel van dit initiatief , en streken die niet voor doelstelling 2 in aanmerking komen , hopen dat INTERREG dit gemis kan helpen compenseren .
Er staat dus veel op het spel : de integratie van grensregio ' s wordt een essentieel onderdeel van een toekomstig Europees beleid van ruimtelijke ordening .
Ik hoop dat iedereen zich hiervan bewust wordt , net als F. Decourrière , die ik bij deze feliciteer .
Het communautair initiatief INTERREG maakt deel uit van een nefast Europees regionaal beleid .
Dit beleid mag dan grootmoedig lijken omdat het officieel bedoeld is om probleemregio ' s te helpen , de Franse belastingbetaler koopt een kat in de zak .
Frankrijk draagt voor 17 % bij aan de Europese begroting , terwijl het maar voor 8 % uit de regionale structuurfondsen kan putten .
Tussen 1994 en 1999 hebben onze regio ' s gemiddeld 15,4 miljard frank steun ontvangen , maar in de periode 2000-2006 zakt dit bedrag tot 14,7 miljard .
Mijn regio , Nord-Pas-de-Calais , wordt extra hard getroffen , omdat Frans Henegouwen niet meer in aanmerking komt voor steun in het kader van doelstelling 1 .
Dit is onterecht , temeer daar de voornaamste activiteiten in deze regio door het Europa van de vrije handel te gronde zijn gericht .
Het Europese regionale beleid verstevigt ook het Brusselse centralisme , want de regionale overheden wordt gevraagd rechtstreeks met Brussel te onderhandelen over de structuurfondsen .
Dit is dan dat Europa van de regio ' s , regio ' s die minder stevig in hun schoenen staan dan de nationale staten en zich dan ook makkelijk aan Brussel zullen onderwerpen .
INTERREG is in 1990 in het leven geroepen om , ik citeer , " de grensregio ' s voor te bereiden op een Europa zonder grenzen , " dus zonder naties .
Het past dan ook goed binnen die gedachtegang .
Toch heeft de heer Decourrière een paar zinnige dingen te zeggen .
Zo veroordeelt hij de tekortkomingen van de Brusselse technocraten , die met name tot gevolg zullen hebben dat INTERREG III met vertraging van start zal gaan , wat tot financiële verliezen voor de betrokken regio ' s zal leiden .
Ook zijn wij het eens met zijn oproep meer aandacht te besteden aan het midden- en kleinbedrijf en geen gebruik te maken van externe dienstverlenende bedrijven .
Dit laatste heeft immers geleid tot de corruptieschandalen rond de vorige Commissie .
Maar al geven deze paragrafen blijk van gezond verstand en al hebben wij ervoor gestemd , zij doen niets af aan de eurofederalistische benadering die de communautaire initiatieven , en met name INTERREG , kenmerkt .
Daarom heeft het Front National stelling genomen tegen dit verslag .
Het Europees Parlement heeft zijn advies gegeven over de richtsnoeren van de Commissie voor het communautair initiatief INTERREG inzake grensoverschrijdende , transnationale en interregionale samenwerking .
Ik wil het hier graag opnemen voor een amendement dat mijn fractie heeft ingediend over het maritieme aspect van dit communautair initiatief .
Ik wil niet terugkomen op de toekomst van de Atlantische boog , maar ik wil wel wijzen op de noodzaak de zeegrenzen te betrekken bij onderdeel A dat over de grensoverschrijdende samenwerking gaat .
Volgens de richtsnoeren van de Europese Commissie vallen er weinig kustregio ' s onder INTERREG III A. Met de amendementen op het verslag van de heer Decourrière wordt een grotere betrokkenheid van de kustregio ' s bij INTERREG beoogd .
Dit is een belangwekkende ontwikkeling die gaande moet worden gehouden , omdat de toekomst van de Unie op het spel staat .
Ik weet hoe terughoudend de Commissie op dit punt is .
Ze heeft daar blijk van gegeven tijdens het colloquium in november jongstleden rond de presentatie van INTERREG III .
Maar door het belang van de zeegrenzen niet te erkennen , wordt het bestaan van een heel gebied ontkend dat een groot potentieel aan projecten en vernieuwing in zich draagt .
Eén enkel voorbeeld : de zogenaamde Keltische zone , die loopt van Bretagne in Frankrijk , over Cornwall en Devon in het Verenigd Koninkrijk , tot Cork en Waterfold in Ierland , wordt gekenmerkt door een economie met een sterke plaatselijke component , een economie die is opgebouwd rond de visvangst en de landbouw-voedingsmiddelenindustrie , en waar bijzondere banden op cultureel en relationeel vlak bestaan , met name door stedenbanden of jumelages .
Dankzij INTERREG III A zouden vanuit deze gebieden een aantal structurerende projecten kunnen worden ingediend ter stimulering van het midden- en kleinbedrijf en ter bevordering van technologisch onderzoek en ontwikkeling door middel van kennisoverdracht .
In dat verband zou het wenselijk zijn dat de Europese Commissie deelneemt aan de bouw van infrastructuur voor havens en vliegvelden , zodat de verbindingen tussen deze regio ' s verbeterd kunnen worden .
Een dergelijk beleid zou van grote economische betekenis zijn voor de visserijsector van Bretagne , omdat die zijn vangst zo zou kunnen lossen in de moderne installaties in Ierland en achteraf zou kunnen vervoeren naar Bretagne voor verwerking in de voedingsmiddelenindustrie aldaar .
Door deze zeegrens toe te voegen aan onderdeel A , zouden we de westelijke periferie erkennen als een unieke en belangrijke economische zone en zo een tegenwicht bieden aan de " continentalisering " van de Europese Unie .
Dit zou een blijk van respect zijn ten opzichte van deze buitengebieden , die zich enigszins zorgen maken over de uitbreiding naar het oosten .
De communautaire programma ' s zijn vernieuwende proefprojecten .
Zij bepalen de nieuwe geografische en economische kaart van Europa .
We mogen het enorme potentieel dat de zee te bieden heeft niet links laten liggen in deze programma ' s .
Het Europees project begon met een samenwerking tussen staten .
Deze samenwerking heeft ons deel van Europa sinds meer dan vijftig jaar vrede en stabiliteit gebracht .
Als gevolg van het economische en politieke succes in ons werelddeel , waarvan de EU het levende bewijs is , en met de toenemende verspreiding van onze westerse waarden , is de concurrentie de laatste decennia sterk gegroeid .
De EU moet deze concurrentie het hoofd kunnen bieden .
Dat kan ze alleen door binnen de Gemeenschap nog intensiever te gaan samenwerken , niet door een grotere integratie van landen in de vorm van een federatie , maar door een betere benutting van ons economisch potentieel over de grenzen heen .
Samenwerken aan gemeenschappelijke projecten en in alle opzichten de krachten bundelen is hier belangrijk .
Een programma zoals INTERREG betekent steun voor regionale ontwikkelingsprojecten over de grenzen heen .
Projecten die de totstandbrenging van economische groeipolen op Europees niveau mogelijk maken , waardoor de EU de concurrentie op wereldniveau aankan .
Daarom begroet ik de voortzetting van dit programma volmondig . , schriftelijk .
( FR ) In het verslag van de heer Decourrière zijn zeker goede zaken aan te wijzen .
In paragraaf 16 wordt , na door een zeer duidelijke en uitgebreide uiteenzetting van het INTERREG-initiatief en de taak die het vervult bij het ontsluiten van de grensgebieden , een lans gebroken voor het MKB .
Ik heb samen met mijn nauw bij deze kwestie betrokken collega Dominique Souchet vijf amendementen ingediend die de nadruk leggen op de taak van het MKB en het ambacht in het kader van INTERREG , op het belang van samenwerking tussen bedrijven en op de noodzakelijke instemming van de economische en sociale partners met de opzet en uitvoering van de projecten .
Ik ben blij dat die amendementen unaniem zijn aangenomen .
Voor de Franse leden van onze fractie zou het niettemin onaanvaardbaar zijn wanneer de doelstelling van het initiatief zou worden bijgesteld om de politieke rol van de staten weer een klein beetje verder af te zwakken .
Wij willen niet dat Brussel de zorg krijgt voor de reglementering van de ruimtelijke ordening van de lidstaten , zoals in het verslag in overweging L wordt gesuggereerd .
Het enige wat we van de Commissie verlangen is dat ze erop toeziet dat de uitvoering van het gemeenschappelijk beleid het evenwicht in de ruimtelijke ordening van de staten niet bedreigt .
De schadelijke gevolgen van het GLB en de EMU voor het regionaal evenwicht en vooral voor de levensvatbaarheid van de ultraperifere , meest landelijke en dunst bevolkte regio ' s , tonen aan dat dit echt van belang is .
Daarom kunnen wij de toepassing van onderdeel IIIC van het communautaire initiatief niet goedkeuren .
Dit onderdeel moedigt interregionale samenwerking onder verantwoordelijkheid van de Commissie aan waarbij de lidstaten aan de zijlijn worden gezet .
Het getoonde enthousiasme voor onderdeel IIIC is des te opmerkelijker , omdat de rapporteur in zijn uiteenzetting zelf erkent dat : " in het ontwerp van richtsnoeren geen aanwijzingen worden gegeven voor eventuele samenwerkingsgebieden " ( blz .
17 ) en " de verantwoordelijkheden verspreid en onduidelijk zijn " ( blz .
18 ) .
Het in zulke omstandigheden vragen om meer kredieten voor dit onderdeel , zoals in paragraaf 20 gebeurt , draagt bij aan de even onverantwoordelijke als ideologische begrotingsoverschrijdingen waar deze Vergadering zo aan gewend is .
Tenslotte willen we de zowel in de tekst van de Commissie als in het verslag duidelijk uitgesproken wens om INTERREG te gebruiken voor de vrede en de wederopbouw van de Balkanlanden , aan de orde stellen .
Ik vind niet dat de structuurfondsen moeten worden aangewend om de schade die de Amerikanen door misdadige en zinloze bombardementen aan Servië hebben toegebracht te herstellen .
Niet wij , maar Washington zou de verantwoordelijkheid op zich moeten nemen voor een conflict dat enkel is ontketend om de Amerikaanse belangen te dienen .
Daarom hebben de Franse leden van onze fractie het verslag-Decourrière niet gesteund en zich bij de eindstemming van stemming onthouden .
Verslag-Procacci ( A5-0025 / 2000 ) Mijnheer de Voorzitter , ik heb voor het verslag-Procacci over plattelandsontwikkeling gestemd , niet alleen omdat het LEADER-programma in grote lijnen mijn goedkeuring wegdraagt , maar ook omdat dit in feite de tegenhanger is van het URBAN-programma , waar zojuist over werd gesproken .
De bejaarden in de steden worden steeds eenzamer , en in de plattelandsgebieden blijven zij als enige bevolkingsgroep over .
De jongeren trekken immers naar de stad die een magische aantrekkingskracht op hen uitoefent met haar vele licht en bars .
Daardoor loopt het platteland leeg .
Voor mij is het belangrijk dat dit programma van de Europese Unie kan rekenen op een ieders steun en nog meer wordt versterkt .
Mijnheer de Voorzitter , ik zou graag de aandacht willen vestigen op een tijdens het debat van gisteren grotendeels verwaarloosd aspect van het programma LEADER + , waarvan ik hoop dat het spoedig van start zal gaan .
Maar om te beginnen zou ik toch van de gelegenheid gebruik willen maken om mijn volledige instemming met de zwaartepunten van het nieuwe programma van de Commissie te betuigen .
Dit geldt in het bijzonder voor de geïntegreerde en multisectoriële aanpak die in de landbouwsector hoe langer hoe meer terrein wint en ook door de ministers van Landbouw in de lidstaten steeds meer naar de voorgrond wordt gebracht .
Maar ook het toegenomen accent op milieubescherming in het kader van de plattelandsthematiek is voor de toekomst van ons allen van buitengewoon groot belang .
Het feit dat landbouwers worden beschouwd als beheerders van de plattelandsruimte , drukt zeer goed uit in welke richting het landbouwbeleid en natuurlijk de omzetting daarvan zich in de toekomst zullen ontwikkelen .
Ik vind het ook een zeer positieve zaak dat een van de voornaamste veranderingen in het programma LEADER + erin bestaat dat thans alle landelijke gebieden van het programma kunnen profiteren , en bijgevolg 80 % van het totale Europese grondgebied of 25 % van de bevolking van de vijftien lidstaten .
Niettemin is de totale toewijzing van 2020 miljoen euro voor de komende zes jaar beperkt , zoniet te beperkt .
Daarnaast , en daarom is het mij vooral te doen , bestaat er helaas nog altijd geen specifiek initiatief voor berggebieden .
In het kader van LEADER + besteedt het Europees Parlement wel aandacht aan de dunbevolkte gebieden van Noord-Europa , maar niet aan de eveneens vaak zeer dunbevolkte en daardoor achtergestelde berggebieden .
Ik dank u voor uw aandacht .
Het communautair initiatief LEADER + mag een voortzetting zijn van andere initiatieven , het vertoont toch een aantal geheel eigen trekken .
Allereerst het feit dat de beschikbare middelen tot ongeveer de helft worden teruggebracht , terwijl de looptijd toeneemt .
Desondanks zijn er nieuwe doelstellingen opgenomen , met name de financiering van het netwerk NATURA-2000 , terwijl alle landelijke gebieden nu in aanmerking komen .
Hoewel dit initiatief gericht is op de ontwikkeling van het platteland , komen de landbouw en de landbouwproductie er niet op een coherente wijze in aan de orde , en dat is onaanvaardbaar .
Zonder landbouw kan er geen platteland bestaan .
Dat betekent dat elke strategie voor plattelandsontwikkeling gebaseerd behoort te zijn op het potentieel dat de landbouw met al zijn vertakkingen vertegenwoordigt .
Alleen zo kunnen we voorkomen dat het platteland een woestijn wordt .
Daarom vonden wij het van belang verbeteringen aan te brengen in dit verslag .
Wij doen voorstellen die beogen de landbouw en de landbouwers expliciet op te nemen in de strategie voor plattelandsontwikkeling .
We vragen daarbij om meer middelen teneinde de voortzetting van het programma in de regio ' s die tot nu toe onder dat programma vielen niet in gevaar te brengen en om er verder voor te zorgen dat het nieuwe programma ten goede blijft komen aan de minst ontwikkelde regio ' s .
Ons standpunt ten aanzien van LEADER is onderdeel van onze algemene houding omtrent het totale landbouwbeleid van de Europese Unie .
Zowel LEADER I als LEADER II , de twee initiatieven van de jaren negentig , waren ingebed in het nieuwe GLB dat het gevolg was van de hervorming van 1992 .
Samen met andere specifieke maatregelen vormden zij het plattelandsbeleid van de EU , de zogenaamde tweede pijler van het landbouwbeleid .
Het doel daarvan was de catastrofale gevolgen van het nieuwe GLB op te vangen , te verbergen en de kleine en middelgrote boeren te desoriënteren .
Het doel was niet het platteland te ontwikkelen en de landbouwbevolking op het platteland vast te houden , zoals zo hypocriet in de doelstellingen van deze initiatieven vermeld staat .
Dit blijkt overduidelijk uit het feit dat in de gebieden waar deze initiatieven werden toegepast het landbouwinkomen en de landbouwwerkgelegenheid snel zijn teruggelopen , hetgeen woestijnvorming tot gevolg heeft gehad .
Griekenland is een kenmerkend voorbeeld .
Als land valt Griekenland onder doelstelling 1 en komt derhalve in zijn geheel in aanmerking voor de LEADER-initiatieven .
In Griekenland loopt de werkgelegenheid in de landbouw met gemiddeld 2,3 % per jaar terug en is het landbouwinkomen in de periode 1994-1999 met 15,2 % ingekrompen .
Volgens ons zal LEADER + nog minder zoden aan de dijk zetten dan LEADER I en LEADER II , en wel om de volgende redenen .
De werkelijke doelstellingen van LEADER + zijn dezelfde als van LEADER I en LEADER II , hetgeen betekent dat men daarmee enkel de kwalijke gevolgen van het in het kader van Agenda 2000 en de WTO toegepaste GLB wil opvangen en verhullen .
Dit GLB is echter nog erger dan het vorige en gaat van een nog ongunstiger situatie uit , daar de herziening van het GLB van 1992 en de GATT-overeenkomst van 1995 heel wat problemen en impasses hebben veroorzaakt voor de landbouwsector .
Met de selectiecriteria en de voor LEADER-steun in aanmerking komende activiteiten zal men in het beste geval voor enige verlichting kunnen zorgen bij specifieke en in feite minder ernstige plattelandsproblemen , en in het ergste geval het geld verspillen in uitgaven voor public relations en het corrumperen van gewetens .
Deze initiatieven zijn in geen geval geïntegreerde ontwikkelingsprogramma ' s voor de gekozen gebieden en creëren ook geen duurzame werkgelegenheid op het platteland , daar de meeste activiteiten niets met productie hebben uit te staan .
Het reële kredietvolume voor LEADER + is in vergelijking met dat van LEADER II geringer , ondanks de verhoging van de begrotingsmiddelen met 15 % ( 1775 miljoen euro voor LEADER II en 2020 miljoen euro voor LEADER + ) .
Deze 15 % is namelijk een nominale en geen reële verhoging , aangezien de gemiddelde communautaire inflatie in die jaren ongeveer 2 % bedroeg .
Bovendien is de looptijd van LEADER + één jaar langer dan die van LEADER II .
Onder LEADER + kunnen alle gebieden van de EU vallen , terwijl onder LEADER II alleen de gebieden van doelstelling 1 en een aantal van de gebieden 5b en 6 vielen .
Wij moeten er evenwel op wijzen dat zelfs indien men het reële kredietvolume voor LEADER + zou hebben vergroot , dit communautaire initiatief nog steeds geen zoden aan de dijk zou hebben gezet .
Het in het kader van Agenda 2000 en de WTO uitgevoerde GLB houdt immers totaal geen rekening met de belangen van de landbouwers en de gevolgen van dit beleid kunnen niet worden gecompenseerd of opgevangen met dit soort programma ' s .
In veel gebieden zal men hoogstens de gevolgen van dit beleid kunnen verbergen , de mensen kunnen verwarren en hun geweten corrumperen .
Wij zijn het absoluut niet eens met veel van de in het verslag gemaakte opmerkingen .
Daarom hameren wij nogmaals op de nefaste wijzigingen in het GLB ( 1992 ­ Agenda 2000 ) .
Volgens ons zal LEADER + geen echte bijdrage kunnen leveren tot de oplossing van de problemen op het platteland , waar de landbouw wegkwijnt , waar de landbouw juist de belangrijkste sociaal-economische sector zou moeten zijn , en ook was .
Wij zullen onze landbouwers voorlichten over de mogelijkheden van deze programma ' s .
Wij zullen ervoor zorgen dat deze mogelijkheden optimaal worden benut en geen middelen worden verspild .
Wij zullen echter vooral de boeren helpen bij hun verzet tegen het catastrofale GLB dat hen van hun gronden wegjaagt , hen economisch weg doet kwijnen en het platteland tot een woestenij maakt .
Zolang een dergelijk GLB van toepassing blijft , zal men met geen enkel programma de kleine en middelgrote boeren hun voortbestaan kunnen garanderen en het platteland in sociaal en economisch opzicht nieuw leven in kunnen blazen .
Alle leden van de Fractie Unie voor een Europa van Nationale Staten hebben het verslag van onze collega Procacci over het communautair initiatief LEADER + praktisch in zijn geheel goedgekeurd .
Niettemin hebben wij het ontwerpverslag zoals het in de Commissie landbouw en plattelandsontwikkeling was goedgekeurd geamendeerd , met de bedoeling het op een aantal punten aan te scherpen en dit communautair initiatief operationeler te maken .
Het leek ons met name essentieel de administratieve en financiële procedures te vereenvoudigen , want die zijn in het kader van het initiatief LEADER II te log en te traag gebleken .
Het leek ons ook nodig meer rekening te houden met de ontwikkelingsprioriteiten van de plaatselijke actoren en LEADER + niet uitsluitend te beperken tot dunbevolkte landbouwgebieden .
In amendement 10 , dat ik namens mijn fractie heb ingediend , is er sprake van " economische en sociale cohesie " in plaats van " ruimtelijke ordening " .
De Europese Unie heeft immers geen enkele erkende bevoegdheid op dat vlak .
In amendement 11 vervangen we de term " fulltime overheids- of gemeenteambtenaren " door " overheidsambtenaren van alle bestuursniveaus " .
Weliswaar moeten in de Plaatselijke Groepen de partners uit de verschillende sociaal-economische milieus van het betrokken gebied evenwichtig vertegenwoordigd zijn , op het niveau van de besluitvorming moet de overheid als geheel , dus op al haar bestuursniveaus , vertegenwoordigd zijn , zowel gemeentelijk , provinciaal , regionaal , als nationaal .
De omschrijving van de rapporteur was in onze ogen dus te restrictief .
Amendement 12 is in lijn met de verwachtingen van de Commissie regionaal beleid , vervoer en toerisme van het Europees Parlement .
Er is sprake van de noodzaak tot coördinatie tussen LEADER + en de communautaire samenwerkings- en partnerschapsprogramma ' s zoals INTERREG , PHARE , SAPARD en MEDA .
In de lidstaten van de Europese Unie , de kandidaat-lidstaten of de lidstaten van de Europese Vrijhandelsassociatie kan er sprake zijn van een wisselwerking tussen de diverse communautaire initiatieven .
We mogen niet uit het oog verliezen dat de echte prioriteit voor het Europese continent bestaat in het creëren van een operationeel niveau op Europees vlak , niet op wereldwijd vlak , zoals de rapporteur voorstelt .
De Europese Unie kan een nuttige bijdrage leveren tot het oprichten van organisaties als de zogenaamde Plaatselijke Groepen , op voorwaarde natuurlijk dat de kosten eerlijk verdeeld worden over de partners .
In de grond zijn wij uiteraard voorstander van LEADER + .
Laten we niet vergeten dat plattelandsontwikkeling op de conferentie over dit onderwerp in Cork van 7 tot en met 9 november 1996 tot een van de prioriteiten van de Europese Unie is uitgeroepen .
Het is namelijk essentieel de integriteit van onze landbouw en de structuur van het platteland ( infrastructuur , openbare voorzieningen en particuliere dienstverlening ) te handhaven .
Daarom hebben wij binnen de commissie de geringe omvang van de kredieten voor plattelandsontwikkeling betreurd en hebben we de amendementen gesteund waarin een verhoging van de begroting voor dit communautair initiatief wordt geëist .
Het moet in overeenstemming zijn met de voorgaande initiatieven , LEADER I en LEADER II .
De looptijd van LEADER II was zes jaar , die van LEADER + is zeven jaar , en toch is er maar half zoveel geld voor uitgetrokken .
Dit kan niet , als we bedenken hoe belangrijk de ontwikkeling van het platteland is en welke ingrijpende gevolgen de landbouwers ondervinden door de verlaging van de prijzen en de steun in het kader van de hervorming van het Gemeenschappelijk Landbouwbeleid na de akkoorden van Berlijn .
Tot slot zal er bijzondere aandacht moeten worden besteed aan de kwaliteit en de originaliteit van de projecten die zijn uitgevoerd door de Plaatselijke Groepen in het kader van LEADER II , maar die nog niet zijn afgerond wegens tijdsgebrek en de logge beheersvoorschriften .
Dit moet een van de prioriteiten op Europese schaal worden om plaatselijke deelname te bevorderen .
( De vergadering wordt om 13.40 onderbroken en om 15.00 uur hervat )
 
Toevoegingsmiddelen in de diervoeding Aan de orde is het verslag ( A5 ­ 015 / 2000 ) van de heer Graefe zu Baringdorf namens de Commissie landbouw en plattelandsontwikkeling over het voorstel voor een richtlijn van de Raad tot wijziging van richtlijn 70 / 524 / EEG betreffende toevoegingsmiddelen in diervoeding ( COM ( 1999 ) 388 -C5 ­ 0134 / 1999 ­ 1999 / 0168 ( CNS ) ) .
Mijnheer de Voorzitter , commissaris Byrne , op grond van richtlijn 70 / 524 / EEG worden toevoegingsmiddelen die met behulp van hoogwaardige technieken zijn bereid , op dit ogenblik verschillend behandeld naar gelang de datum waarop de vergunning is verleend .
De Commissie stelt nu voor de toelatingsprocedures te harmoniseren , zodat stoffen waarvoor voor 1988 een vergunning is verleend , gelijkgesteld worden met de stoffen die nu een vergunning krijgen .
Tot zover zijn wij het als Commissie landbouw en plattelandsontwikkeling met u eens .
Niettemin omvat deze richtlijn ook antibiotica en andere geneesmiddelen , groeibevorderende stoffen en genetisch gemodificeerde organismen .
In deze gevallen komt de volksgezondheid in beeld en is er meer aan de hand dan een simpele harmonisering .
Daarom vindt de Commissie landbouw en plattelandsontwikkeling dat de rechtsgrondslag - artikel 37 - niet juist is , en dat de Commissie ons artikel 152 , dat wil zeggen medebeslissing door het Parlement , moet voorstellen .
Wij hebben de Commissie juridische zaken en interne markt benaderd , en die heeft ons erop gewezen dat voor een harmonisering artikel 37 volstaat .
De Commissie landbouw en plattelandsontwikkeling heeft zich echter niet tot de behandeling van deze harmonisering beperkt , en we hebben , gezien het feit dat er hier ook sprake is van genetisch gemodificeerde organismen , een amendement ingediend .
Daarin gaan we in op de grond van de zaak , en dus op het aspect volksgezondheid .
Over de zaaigoedrichtlijn hebben we twee jaar met de Commissie onderhandeld .
Uiteindelijk hebben we een compromis bereikt over de manier waarop die het introduceren in het milieu van genetisch gemodificeerde organismen regelt .
Wij zijn daarbij uitgegaan van de tekst die aan deze richtlijn 70 / 524 ten grondslag ligt .
Wij begrijpen niet , mijnheer Byrne , waarom de Commissie bij het doorvoeren van deze harmoniseringen niet meteen de tekst over genetisch gemodificeerde organismen harmoniseert .
Wij hebben nu een amendement ingediend dat precies over deze compromistekst van de Commissie gaat .
Overigens is deze formulering ook bij de richtlijn voor het gebruik van zaaigoed voor de bosbouw overgenomen , en wij zijn van mening dat deze tekst nu ook dringend in deze richtlijn moet worden opgenomen .
De Commissie heeft er in onze parlementaire commissie op gewezen dat zij voornemens is een richtlijn betreffende novel food in te dienen .
Dat verhindert echter niet dat we voor dit geval nu al een harmonisering door kunnen voeren om te vermijden dat er bij de verschillende richtlijnen rechtsonzekerheid ontstaat .
Daarom gaan wij ervan uit dat u ons amendement met betrekking tot genetisch gemodificeerde organismen ook zult overnemen .
Dat in richtlijn 70 / 524 nog de oude tekst staat , heeft te maken met het feit dat de zaaigoedrichtlijn in 1986 bij het Parlement werd ingediend en dat wij tot 1988 met de Commissie hebben onderhandeld .
Het verslag over deze richtlijn is in 1994 behandeld , en kennelijk kende het Parlement toen niet hetzelfde belang toe aan genetisch gemodificeerde organismen als later , toen ik rapporteur was .
Daarom , commissaris Byrne , denken wij dat u onze amendementen betreffende de rechtsgrondslag ook zult overnemen .
Mocht dit niet zo zijn , dan moeten wij ons het recht voorbehouden dit verslag naar de commissie terug te verwijzen en net als bij de zaaigoedrichtlijn met u in onderhandeling te gaan over dit gevoelige punt .
Ik wil er wel nogmaals op wijzen dat de tekst die wij nu hebben opgesteld zowel voor uw juridische dienst als voor die van ons een geldig compromis is .
Wij hoeven dus niet opnieuw over de tekst te onderhandelen , maar wij moeten hem nu in de richtlijn opnemen .
Ik ben benieuwd , commissaris Byrne , wat u op onze voorstellen te zeggen heeft .
Mijnheer de Voorzitter , mijnheer de commissaris , is de regeling inzake toevoegingsmiddelen aan diervoeder een zaak voor het concurrentiebeleid of voor de consumentenbescherming ?
Voor de Commissie en de Commissie juridische zaken en interne markt is het een zaak voor het concurrentiebeleid .
We moeten uiteraard rekening houden met de concurrentiepositie van de diervoederindustrie bij het harmoniseren van de voorschriften op toevoegingsmiddelen waarvoor voor en na 1988 vergunningen zijn afgegeven .
We moeten een stijging van de diervoederprijzen voorkomen , en daarom moeten de amendementen 4 en 5 van de heer Doyle gesteund worden .
In eerste instantie valt dit thema echter onder het hoofdstuk consumentenbescherming , zoals de heer Graefe zu Baringdorf in zijn verslag heeft aangegeven .
Bij elke discussie over diervoeder moet de voedselveiligheid absolute voorrang krijgen .
Transparantie in de voedselketen gaat van de hooivork tot de vork naast ons bord , en dus begint consumentenbescherming bij het diervoeder .
Uiteindelijk belanden de aan diervoeder toegevoegde antibiotica , groeibevorderende middelen en genetisch gemodificeerde organismen immers in de voedselketen van de mens .
Als gevolg van het dioxineschandaal is het ons allemaal duidelijk geworden dat we eindelijk korte metten moeten maken met die vuile rommel .
De regeling over toevoegingsmiddelen aan diervoeder is een stap in de goede richting .
Volgens artikel 152 van het Verdrag tot oprichting van de Europese Gemeenschap zijn wij verplicht tot het wegnemen van bronnen van gevaar voor de menselijke gezondheid .
De nadruk ligt eenduidig op het woord bronnen .
Logischerwijze moeten wij de schadelijke stoffen uitbannen aan de bron , en dat houdt in dat we schadelijke toevoegingsmiddelen uit het diervoeder weren .
Doen we dat niet , dan zijn we volgens mij bezig met symptoombestrijding en laten we de oorzaken ongemoeid .
De bevolking staat bovenal kritisch tegenover genetisch gemodificeerde organismen .
Wij moeten tegemoetkomen aan die toenemende gevoeligheid onder de bevolking en het gebruik van genetisch gemodificeerde organismen navenant regelen .
Ten eerste , als een toevoegingsmiddel uit genetisch gemodificeerde organismen bestaat of zulke organismen bevat , dan mag dit alleen worden toegelaten als het voor de menselijke gezondheid en het milieu boven alle verdenking staat .
Ten tweede is het zinvol naar analogie met de regelingen in het wetsontwerp over de handel in zaaigoed , voorschriften op te nemen inzake genetisch gemodificeerde toevoegingsmiddelen in diervoeder , zoals de rapporteur heeft opgemerkt .
En ten derde is het voor een transparant consumentenbeleid noodzakelijk dat er een etikettering komt voor genetisch gemodificeerde organismen .
Een duidelijke aanduiding van diervoerder creëert een dubbele beslissingsvrijheid , zowel voor de gebruiker van het diervoeder als voor de uiteindelijke consument .
De mondige burger moet , vind ik , zelf kunnen beslissen .
We hebben allemaal de mond vol van de door schandalen geteisterde burger , die het vertrouwen in de voedselveiligheid heeft verloren .
Met een consequente regeling voor toevoegingsmiddelen in diervoeder kunnen wij er wezenlijk toe bijdragen dat zijn vertrouwen terugkeert .
Daarom ben ik ook zeer benieuwd naar uw repliek op onze amendementen .
Dientengevolge zullen we natuurlijk zo stemmen dat we het voorstel desnoods weer naar de commissie terugverwijzen .
Mijnheer de Voorzitter , geachte collega ' s , dit voorstel tot wijziging van de richtlijn betreffende toevoegingsmiddelen in diervoeding uit 1970 is het eerste uit een hele reeks voorstellen rond het thema diervoeder .
We zullen er hier in het Parlement de komende maanden nog wel een paar te behandelen krijgen .
Dat deze materie van het allergrootste belang is , blijkt wel uit de grote aandacht die er in Europa besteed is aan de schandalen rond dioxine , antibiotica , zuiveringsslib enzovoort .
Het gaat hier dus om een belangrijk probleem voor de volksgezondheid .
Daarom vinden wij dat artikel 152 als rechtsgrondslag gekozen moet worden en niet artikel 37 , zoals de Commissie voorstelt .
De wijziging die de Commissie heeft voorgesteld , namelijk een gelijke behandeling van de toevoegingsmiddelen die voor en na 31 december 1987 zijn toegelaten , stuit bij niemand op verzet en geniet onze volle steun .
De Commissie landbouw en plattelandsontwikkeling heeft niettemin met eenparigheid van stemmen enkele belangrijke amendementen op het voorstel van de Commissie ingediend .
De regeling die de Commissie voorstelt , draagt het gevaar in zich dat er monopolies ontstaan op de verkoop van bepaalde toevoegingsmiddelen .
Enkel oorspronkelijke vergunninghouders hebben het recht een nieuwe vergunningsaanvraag in te dienen .
Bedrijven die hun vergunning later hebben gekregen , worden uitgesloten .
Een dergelijke monopolievorming , die bijvoorbeeld tot een stijging van de voederprijzen zou kunnen leiden , moeten wij voorkomen door alle bedrijven die op 1 april 1998 een bepaalde stof verkochten , een voorlopige vergunning te verlenen .
Die is dan geldig tot de re-evaluatieprocedure is afgerond .
Maar de voornaamste aanpassing van het Commissievoorstel is de aanbeveling van de rapporteur om bepalingen in de richtlijn betreffende toevoegingsmiddelen in de diervoeding op te nemen over genetisch gemodificeerde organismen .
Daarbij is hij uitgegaan van het compromis dat het Parlement en de Commissie hebben bereikt over de toelating van genetisch gemodificeerde organismen die niet vallen onder het toepassingsgebied van de richtlijn inzake de doelbewuste introductie in het milieu .
Die biedt namelijk al een basis voor de toelating van genetisch gemodificeerde organismen .
Op grond van de regelingen die we op andere terreinen al hebben aangenomen - ik wijs bijvoorbeeld op teeltmateriaal voor de bosbouw - , is het dan ook niet meer dan logisch dat we ook voor de onderhavige materie bepalingen opnemen aangaande genetisch gemodificeerde toevoegingsmiddelen in de diervoeding .
Vooral de etikettering van genetisch gemodificeerde toevoegingsmiddelen speelt hierbij een belangrijke rol .
Om te beginnen stelt die de landbouwer in staat bewust te beslissen of hij gebruik wil maken van dergelijk voeder of niet , en verder krijgt de consument de mogelijkheid voeding waar genetisch gemodificeerde organismen in verwerkt zijn , in de rekken te laten liggen .
Tot slot wil onze fractie de rapporteur nog hartelijk danken .
Hij heeft zich erg hard ingezet , en ik denk dat we benieuwd mogen zijn naar het antwoord van de heer Byrne .
Mijnheer de Voorzitter , geachte collega ' s , dit verslag gaat meer over formele aspecten , dat wil zeggen over de vraag hoe toevoegingsmiddelen moeten worden goedgekeurd , en minder over de vraag welke toevoegingsmiddelen het betreft en welke uitwerking die middelen hebben .
Ik maak gebruik van deze gelegenheid om te benadrukken hoe belangrijk het is dat al deze richtlijnen worden behandeld volgens de in artikel 152 beschreven procedure , omdat de veiligheid van levensmiddelen en de milieuvraagstukken een samenhangend beleid en een totaalvisie vergen .
Wij kunnen niet verder gaan op de oude manier , waarbij we alleen op afzonderlijke details ingaan , en dat vaak pas als het kwaad al geschied is .
De rapporteur heeft gewezen op het belang van controle en etikettering van genetisch gemodificeerde organismen in het toevoegingsmiddel .
Ik zou nogmaals de aandacht willen vestigen op antibiotica .
Weliswaar zijn vijf van de negen antibiotica die oorspronkelijk in de diervoeding toegelaten waren tegenwoordig verboden , maar het is zeer belangrijk dat de laatste vier ook worden verboden , niet alleen met het oog op de volksgezondheid , maar ook met het oog op de dieren .
Wij weten tegenwoordig allemaal dat resistentie tegen antibiotica een geweldige bedreiging van de volksgezondheid vormt , vooral voor de gezondheid van kleine kinderen .
In veel lidstaten is reeds aantoonbaar bewezen dat het volstrekt onnodig is om dieren antibiotica toe te dienen .
Er zijn verscheidene landen die het gebruik van antibiotica in de diervoeding reeds lang hebben afgeschaft .
Andere landen zijn hiermee bezig , met goede resultaten .
Inzake de antibiotica hebben wij het voorzorgs beginsel , waar wij het zo vaak over hebben , al heel lang geleden verlaten .
Er is echter nog een belangrijk beginsel in het milieubeleid , namelijk het vervangingsbeginsel , dat wil zeggen dat gevaarlijke stoffen worden vervangen door ongevaarlijke stoffen .
Ik zou tot slot nog even iets willen zeggen over coccidiostatica .
Het gaat hier om een technisch antibioticum , dat niet absoluut noodzakelijk is .
Er bestaan vervangingsmiddelen .
Het is ook mogelijk om kuikens te vaccineren .
Dat kost wel iets meer , maar het is ongevaarlijk voor het milieu .
Op dit moment komen de coccidiostatica met de mest op de akkers terecht en vandaar ook in het water , dat zoals bekend eigenlijk ons belangrijkste levensmiddel is .
Mijnheer de Voorzitter , mijnheer de commissaris , geachte collega ' s , het verslag over toevoegingsmiddelen in de diervoeding betreft een economisch-technisch probleem : het concurrentiele evenwicht moet hersteld worden tussen diverse toevoegingsmiddelen in diervoeding en tussen de producenten van die toevoegingsmiddelen .
Maar na de ernst van de dioxinecrisis die België en een aantal andere Europese landen de afgelopen zomer heeft getroffen , kunnen we de zaak niet meer afdoen als een eenvoudige concurrentiekwestie .
Wetenschappelijke deskundigen van de Commissie hebben trouwens op een ander moment industriële residuen van dioxinehoudende kalk aangetroffen in pulp van citrusvruchten uit Brazilië , al heeft het grote publiek dat niet opgemerkt .
Het wordt trouwens tijd dat we de hele productieketen van veevoeder eens onder de loep nemen .
Tussen haakjes , en dit is wel het toppunt , het probleem is veel minder ernstig voor de voeding van onze honden , katten en andere huisdieren .
Heeft het soms iets te maken met de wilde en wereldwijde concurrentieslag tussen de producenten van voeders voor landbouwhuisdieren dat hun sector veranderd is in een recyclingindustrie van al het afval uit de voedingsmiddelenindustrie ?
Voor een dermate ernstige materie volstaat het niet een puur technisch debat te voeren , zelfs al gaat het hier om een richtlijn die de toelating van antibiotica en andere groeibevorderende middelen aan banden legt .
De voorzorgen die we gaan nemen voor diervoeding moeten ook van toepassing zijn op veevoeder , dat immers bestemd is voor dieren die we uiteindelijk op ons bord krijgen .
Zoals met veel nadruk in het verslag wordt onderstreept , is etikettering een absolute noodzaak om te zorgen dat elke landbouwer op de hoogte is van de ingrediënten in het voer dat hij aan zijn vee voorzet .
Bovendien moet hij weten of er genetisch gemodificeerde organismen in zijn zak met eiwitkorrels zijn binnengedrongen .
Dit soort bestanddelen kan een risico voor de volksgezondheid inhouden .
In ieder geval dwingt het voorzorgsprincipe ons tot een etikettering waaruit voor alle productiestadia duidelijk de oorsprong van alle ingrediënten blijkt .
Maar voor we het over etikettering gaan hebben , moeten er eerst duidelijke regels komen .
We moeten onszelf eens een paar simpele vragen stellen , bijvoorbeeld of het gebruik van beendermeel nu eigenlijk wel zo doelmatig is .
Gezien de problemen die we ermee gehad hebben , zowel op ethisch vlak als op dat van de volksgezondheid , mogen we ons in dit stadium wel eens afvragen of we het wel moeten blijven gebruiken .
We mogen ons daarbij niet beperken tot de commerciële kant van de zaak , en het Witboek over de voedselveiligheid , meer bepaald het hoofdstuk over diervoeding , moet daarbij ons uitgangspunt zijn .
De Commissie heeft meermaals gebruik gemaakt van de woorden " van de hooivork tot de vork naast ons bord " .
Onze collega van de Fractie van de Europese Volkspartij ( Christendemocraten ) en Europese democraten heeft het er net nog over gehad .
Het is een goede formule , maar we moeten er nog inhoud aan geven , en om dat te bereiken moeten we de gezondheid van mens en dier tegelijkertijd aanpakken .
Daarom is het zaak overweging 4 van amendement 2 aan te nemen , want daarmee voorkomen we dat er monopolies ontstaan , dat bedrijven die destijds als eerste een vergunning hebben gekregen voor het verhandelen van een bepaald toevoegingsmiddel dit tijdens de re-evaluatieperiode als enige zouden mogen blijven doen .
Maar het is vooral zaak amendement 4 en 5 op het nieuwe artikel 2 bis aan te nemen , omdat we daarmee een duidelijke etikettering krijgen van genetisch gemodificeerde organismen , zodat de gebruikers een welbewuste keuze kunnen maken .
Mijnheer de Voorzitter , dames en heren afgevaardigden , het feit dat de diervoederbranche beschikt over toevoegingsmiddelen die met behulp van hoogwaardige technieken zijn bereid , maakt het noodzakelijk dat de actoren uit die branche - en dat zijn er zoals bekend erg veel - gedetailleerde informatie verstrekken over de manier waarop die worden gebruikt , zodat we schendingen van het Gemeenschapsrecht de pas af kunnen snijden .
Met de voorgestelde richtlijn betreffende toevoegingsmiddelen in diervoeding komen we er niet .
Er zullen nog andere richtlijnen volgen , en ik geloof dat we die met een gerust hart aan de Commissie landbouw en plattelandsontwikkeling mogen toevertrouwen .
Voordat vlees , melk , brood en andere producten over de toonbank gaan , worden diervoeders en de toevoegingsmiddelen daarin meermaals gestructureerd , vermengd , vermalen , aangelengd en vele malen vervoerd .
De strijd van de diervoederproducenten om de hoogste marktaandelen leidt net als bij de levensmiddelenproductie tot grote problemen .
De negatieve gevolgen zijn bekend , de positieve iets minder .
Ik ben er rotsvast van overtuigd dat de gezondheid van de Europese consument het best kan worden beschermd door de productie van diervoeder en levensmiddelen voor een regio binnen diezelfde regio te laten plaatsvinden .
Dit moet echter wel verder onderzocht worden .
Mijnheer de Voorzitter , ik zou willen beginnen met mijn felicitaties aan het adres van de rapporteur , de heer Graefe zu Baringdorf .
Zijn verslag doet recht aan de opvattingen en zorgen die er op het gebied van de veiligheid en kwaliteit van het voedsel leven onder de burgers van de EU .
De gebeurtenissen van de afgelopen jaren hebben de reële bedreiging van de voedselveiligheid en de volksgezondheid onder ieders aandacht gebracht en tot bron van algemene zorg gemaakt .
De Europese burgers kunnen het alerte optreden van dit Parlement beschouwen als de beste garantie voor de toekomst , want u hebt inmiddels een agenda voor de voedselveiligheid vastgesteld waaraan de lidstaten zich dienen te houden .
Desalniettemin erkent het Parlement zelfs voor dit cruciale aspect van ons bestuur het belang van de subsidiariteit door de lidstaten aan te moedigen hun eigen verantwoordelijkheden op zich te nemen .
Naar mijn mening hebben we in Agenda 2000 prioriteit gegeven aan beleidsterreinen die voor de burger van direct belang zijn : de veiligheid van het voedsel , de kwaliteit van het water , de bescherming van het milieu en de ontwikkeling van het platteland .
Als we deze agenda zorgvuldig en met overtuiging afhandelen zullen de eerste jaren van het nieuwe millennium een mijlpaal worden in de tenuitvoerlegging van beleid dat op de burgers is gericht en recht doet aan de behoeften van de gemeenschap .
Ik ben vooral verheugd over de strikte procedures voor de vergunningen voor toevoegingsmiddelen in diervoeding .
Tegen overtredingen dient streng te worden opgetreden .
Mijn complimenten aan de nieuwe commissaris voor de voedselveiligheid , de heer Byrne .
Er rust een zware taak op zijn schouders , maar hij heeft desondanks alert en effectief gereageerd om aan onze eisen tegemoet te komen en de bezorgdheid onder de burgers weg te nemen .
Het doet me met name veel deugd dat mijn eigen land , Ierland , vooroploopt bij de invoering van nieuwe regels voor voedingsmiddelen die uitgaan van het principe van traceerbaarheid .
Hierdoor zal Ierland zich ontwikkelen tot centre of excellence op het gebied van de levensmiddelenproductie .
Mijnheer de Voorzitter , mijnheer de commissaris , ik wil op mijn beurt de rapporteur gelukwensen met zijn uitstekende werk .
Ik ben vooral opgetogen over de unanimiteit die binnen de fractie over dit onderwerp bleek te bestaan .
De Commissie gaat dus een richtlijn uitvaardigen om alle bestaande vergunningen te vervangen door vergunningen op naam van de personen die toevoegingsmiddelen op de markt brengen .
Die vervangingsoperatie moet voor alle betrokken toevoegingsmiddelen tegelijkertijd plaatsvinden .
Er moet een samenhangend juridisch kader komen .
De Commissie had voorgesteld per 1 oktober 1999 een rechtsgrondslag voor deze vervangingsoperatie toe te voegen aan richtlijn 70 / 524 / EEG .
Niettemin moeten wij ervoor zorgen dat de concurrentieverhoudingen niet worden scheefgetrokken , zoals de heer Kindermann en mevrouw Auroi al hebben opgemerkt .
Ik vind ook dat genetisch gemodificeerde toevoegingsmiddelen in diervoeding duidelijk op de labels moeten worden vermeld , zodat de consument zeker weet dat hij de keuze heeft tussen levensmiddelen met of zonder genetisch gemodificeerde organismen .
De consument moet zijn vrijheid behouden om een welbewuste keuze te maken .
Dit voorstel heeft geen enkel financieel gevolg voor de begroting van de Gemeenschap , mijnheer de commissaris .
Daarom moet er een volkomen transparante voedselveiligheid komen , zowel voor de producent als voor de consument .
Ik weet zeker dat de Commissie mee zal kunnen gaan met dit verslag .
Het is trouwens , zoals gezegd , unaniem goedgekeurd door de Commissie landbouw en plattelandsontwikkeling .
Mijnheer de Voorzitter , sinds de gekkekoeiencrisis hebben we in dit Parlement keer op keer herhaald dat de diervoeding in grote mate bepaalt hoe veilig de levensmiddelenproductie is en hoe goed de gezondheid van de consument bijgevolg wordt beschermd .
Daarom doet het ons veel genoegen dat de Commissie een voorstel heeft ingediend over toevoegingsmiddelen in diervoeder .
De commissie waarvoor ik hier het woord voer , de Commissie milieubeheer , volksgezondheid en consumentenbeleid , heeft in december besloten dat zij geen standpunt hoefde in te nemen , gezien de verwachting dat de voorzitter van de Commissie landbouw en plattelandsontwikkeling een zodanig goed verslag zou opstellen als het onderhavige .
Niettemin wilde ik over dit onderwerp een paar opmerkingen maken en ook een paar standpunten innemen .
Om te beginnen misschien een paar woorden over de rechtsgrondslag .
Wij hebben in dit Parlement een nieuw Reglement , en het is heel goed mogelijk dat er steeds vaker bevoegdheidsconflicten zullen opduiken rond bepaalde vormen van wetgeving tussen de zeer ambitieuze voorzitter van de Commissie landbouw en plattelandsontwikkeling en de Commissie milieubeheer , volksgezondheid en consumentenbeleid .
Toch blijft daarbij een ding voor mij als een paal boven water staan : de eendracht van dit Parlement geeft de doorslag , en de rechtsgrondslag voor een materie geeft voor mij de doorslag .
Daarom - dit moet mij van het hart , mijnheer Byrne - veroordeel ik de keuze van de rechtsgrondslag .
Het is een fout rechtsgrondslagen klakkeloos over te nemen uit vroegere richtlijnen .
Het Verdrag van Amsterdam is hierover volkomen duidelijk : als de volksgezondheid in het geding is , is artikel 152 als rechtsgrondslag van toepassing .
Ik moet de Commissie juridische zaken en interne markt van ons eigen Parlement hier trouwens over zeggen dat het niet volstaat het voorstel van de Commissie eens te bekijken , vast te stellen dat er niets in staat over volksgezondheid of consumentenbescherming , en dat het dus niet gaat over volksgezondheid of consumentenbescherming.Daarom zal mijn fractie - zoals de heer Kindermann al heeft aangekondigd- morgen bij de stemming voor een wijziging van de rechtsgrondslag stemmen , en ik hoop dat de andere fracties hetzelfde zullen doen .
Mijnheer Byrne , u wil ik vragen in naam van de transparantie en de goede samenwerking in te stemmen met de wijziging van de rechtsgrondslag .
Als wij deze stap namelijk niet zouden zetten , en in plaats daarvan onze Commissie juridische zaken en interne markt zouden volgen , zouden wij de deur wagenwijd openzetten voor manipulatie .
Dan laten wij de Commissie namelijk de rechtsgrondslag bepalen door in de tekst eenvoudig niet te verwijzen naar de volksgezondheid , en dan krijgen we opeens artikel 37 .
Ik wil graag kort nog twee andere punten vermelden .
Eerst genetisch gemodificeerde organismen in diervoeding .
Het gaat niet aan naar verticale wetgeving te verwijzen en te zeggen dat we ooit , op een dag , andere wetgeving nodig zullen hebben .
We hebben zo ' n wetgeving op dit moment namelijk niet eens !
En zolang we die niet hebben , moeten we in alle wetgeving die we aannemen ook plaats inruimen voor genetisch gemodificeerde organismen , ze speciaal vermelden en zorgen dat ze op de labels vermeld wordt .
Dat is wat de rapporteur gedaan heeft , en dat is een goede vingerwijzing .
Ik zeg u nog eens , zoals ik dat al vaker gedaan heb , dat ik graag zou willen dat de Commissie voorstellen voor een positieve lijst indient .
Wij zullen daar dan zeker een debat over voeren waarin alle standpunten naar voren komen , maar we hebben eerst een aanzet nodig voor een positieve lijst met toevoegingsmiddelen in de diervoeding .
Het is even belangrijk dat er strenge hygiënische normen komen voor de productie van toevoegingsmiddelen en dat daar in de lidstaten een fatsoenlijke controle op wordt uitgeoefend .
Aan beide ontbreekt het nog , en we hebben dus nog heel wat werk voor de boeg .
Mijnheer de Voorzitter , ik zou de rapporteur graag willen feliciteren met zijn verslag .
We zullen dit vraagstuk in de toekomst ongetwijfeld nog bij verschillende gelegenheden tegen het licht moeten houden .
De gebeurtenissen van de afgelopen jaren hebben de gigantische problemen aan het licht gebracht waar niet alleen de producenten van levensmiddelen , maar ook de consumenten mee worden geconfronteerd .
Het is zaak dat we een evenwicht vinden en dit vraagstuk oplossen , maar ook dat het vertrouwen van de consument in de voedingsmiddelenindustrie wordt hersteld .
Een manier om dat alles te bereiken is te zorgen voor volledige transparantie op het punt van de etikettering van voedingsmiddelen .
Wat dat betreft stellen de genetisch gemodificeerde organismen ons voor een nieuwe uitdaging .
Ze zijn het resultaat van een ontwikkeling waar de burgers zich terecht grote zorgen over maken .
Ik deel hun zorg .
Toch denk ik dat we ervoor moeten waken dat we door onze bezorgdheid over GMO ' s het probleem van de groeibevorderaars in diervoeding en de antibiotica in mengvoeders uit het oog verliezen .
We mogen evenmin vergeten dat er in veel Europese landen nog altijd vlees en beendermeel in diervoeding wordt vermengd .
Een van de factoren die tijdens dit debat al zijn genoemd , is de concurrentie .
De lidstaten beconcurreren elkaar op productiekosten in de voedingsmiddelenindustrie .
Op al deze gebieden moeten we ervoor zorgen dat eerlijke concurrentie gewaarborgd blijft : in alle lidstaten dienen dezelfde normen voor voedingsmiddelen te gelden .
We hebben inmiddels een dioxineschandaal gehad , een BSE-crisis en nog een hele reeks andere problemen .
Het voornaamste probleem is echter van financiële aard : wie draait er voor de kosten op ?
De kosten worden niet gelijkelijk door de producent en consument gedragen .
De producent moet momenteel alles betalen .
De extra kosten die zijn opgelopen dienen echter op billijke wijze te worden verdeeld .
Daarnaast moeten we alle voedingsmiddelen die in de Europese Unie worden ingevoerd aan onze eigen normen onderwerpen .
Als geïmporteerde voedingsmiddelen niet aan die normen hoeven te voldoen , zullen de problemen in de toekomst alleen maar toenemen . , Commissie .
( EN ) Ten eerste will ik de Commissie landbouw en plattelandsontwikkeling en haar rapporteur , de heer Graefe zu Baringdorf , danken voor hun bestudering van het voorstel van de Commissie .
Zoals enkelen van u al hebben opgemerkt is dat voorstel nogal technisch van aard .
Desalniettemin heeft het een relatief simpele doelstelling : de harmonisering van procedures betreffende de vergunningen voor toevoegingsmiddelen in diervoeding .
Momenteel is ons beleid op dit terrein niet uniform , en gelden er verschillende regels voor vergunningen die voor en na 1 januari 1998 werden aangevraagd .
Met haar voorstel stelt de Commissie zich ten doel de procedures te harmoniseren om die verschillen weg te werken .
Het toepassingsgebied van de voorgestelde wijziging is daarom zeer beperkt .
Het Parlement heeft vijf amendementen ingediend .
Ik betreur het dat de Commissie die amendementen niet kan overnemen , want ik ben mij terdege bewust van de opvattingen en de betrokkenheid van het Parlement , de landbouwcommissie en met name de rapporteur in deze kwestie .
Ik zal elk van de voorgestelde amendementen afzonderlijk bespreken .
Het eerste pleit ervoor de rechtsgrond van het voorstel te wijzigen door artikel 37 te vervangen door artikel 152 .
Ik kan u alleen maar zeggen dat de Commissie in haar voorstel überhaupt niet naar de volksgezondheid of bescherming van de consument verwijst .
Wat wij voorstellen is een technische wijziging die niet gezien kan worden als een voorstel dat in eerste instantie gericht is op bescherming van de volksgezondheid .
Ik wijs erop dat ook de Parlementaire Commissie juridische zaken en interne markt artikel 37 als de passende rechtsgrondslag beschouwt .
Verder wil ik het Parlement eraan herinneren dat artikel 152 de bescherming van de volksgezondheid als voornaamste doelstelling heeft .
Ik verwijs naar de argumenten in de brief van de juridische commissie , waarin dit vraagstuk mijns inziens helder en met prijzenswaardige bondigheid uiteen wordt gezet .
Amendementen 2 en 3 pleiten voor de invoering van aanvullende bepalingen inzake genetisch gemodificeerde toevoegingsmiddelen , en gaan daarmee veel verder dan het voorstel van de Commissie .
Het vraagstuk van genetisch gemodificeerde organismen is natuurlijk van zeer groot belang , daar ben ik het helemaal mee eens .
Ook onderken ik de noodzaak van initiatieven op basis waarvan de EU-wetgeving op dit terrein aan de huidige stand van zaken kan worden aangepast .
Deze technische wijziging vormt echter niet de juiste context voor dergelijke initiatieven .
De Commissie is van oordeel dat het prematuur zou zijn de huidige regels die richtlijn 70 / 524 over genetisch gemodificeerde toevoegingsmiddelen bevat , in dit stadium te wijzigen .
Het is beter af te wachten hoe een en ander zich ontwikkelt in verband met het gemeenschappelijk standpunt over de wijziging van richtlijn 90 / 220 , die het Parlement momenteel in tweede lezing heeft .
De Commissie beoogt veel drastischer maatregelen dan die welke in de huidige amendementen van het Parlement worden voorgesteld .
Ik verzeker u dat ik ervoor zal zorgen dat de betreffende bepalingen van richtlijn 90 / 220 worden opgenomen in het voorstel voor een herziening van richtlijn 70 / 254 die de Commissie , zoals voorgesteld in haar Witboek over de voedselveiligheid , voor juli 2001 aan het Parlement wil voorleggen .
Verder kunt u ervan op aan dat we alle opmerkingen die hier vandaag worden gemaakt , ter harte zullen nemen .
Amendementen 4 en 5 zijn onaanvaardbaar omdat ze leiden tot een onterechte voorkeursbehandeling van imitaties , die namelijk op de markt gebracht zouden kunnen worden voordat er zelfs maar een aanvraag voor een vergunning is ingediend .
De Commissie blijft erbij dat die aanvragen eerst beoordeeld moeten worden op veiligheid en doelmatigheid voordat er vergunningen verstrekt kunnen worden .
Ik wil u opnieuw wijzen op de technische aard van het voorstel van de Commissie , en verzoek u te wachten op het inhoudelijke voorstel voor een nieuwe richtlijn over toevoegingsmiddelen in diervoeding , waarin dit vraagstuk in een breder kader zal worden geplaatst .
Ik wil nu even ingaan op enkele specifieke punten die in de loop van dit debat aan de orde zijn geweest .
Ten eerste wil ik reageren op enkele opmerkingen van de heer Graefe zu Baringsdorf .
Ik kan hem verzekeren dat we de vergunningsprocedure voor genetisch gemodificeerde toevoegingsmiddelen zullen aanpassen in richtlijn 70 / 254 over toevoegingsmiddelen , en niet in de novel food ­ richtlijn , die meer betrekking heeft op grondstoffen dan op toevoegingsmiddelen .
De tekst van het Parlement komt uit de richtlijn die in 1998 is aangenomen .
De verticale wetgeving in richtlijn 90 / 220 inzake de manier waarop de milieurisicobeoordeling van GMO ' s plaatsvindt , is sindsdien echter veranderd en evolueert nog steeds .
De materie ligt momenteel in tweede lezing aan het Parlement voor .
Ik vind dat we het uiteindelijke resultaat van richtlijn 90 / 220 , en in het bijzonder artikel 11 daarvan , moeten afwachten .
Verder is de vraag aan de orde geweest of dit voorstel zou kunnen leiden tot de vestiging van monopolies .
Zowel de heer Kindermann als mevrouw Auroi hebben naar dit risico verwezen .
Ook hier wil ik enkele opmerkingen over maken .
Ten eerste zit dit vraagstuk al sinds 1993 al in de pijplijn , en heeft het de andere producenten dus niet bepaald overvallen .
Die kunnen trouwens nog steeds een aanvraag indienen voor hun eigen product .
Verder wil ik benadrukken dat de Commissie nog nooit een vergunningsaanvraag voor toevoegingsmiddelen met genetisch gemodificeerde organismen heeft gehonoreerd .
Mevrouw Roth-Behrendt vroeg zich af of artikel 37 of artikel 152 de juiste rechtsgrond zou vormen .
Ik kan alleen maar herhalen wat ik zojuist al over dit onderwerp heb gezegd , en wil haar en dit Parlement erop wijzen dat het volkomen ongepast zou zijn als de Commissie een maatregel krachtens artikel 37 zou rechtvaardigen door de verwijzingen naar de volksgezondheid gewoon uit de bepaling te schrappen .
Het Hof van Justitie van de Europese Gemeenschappen heeft zich bij minstens twee afzonderlijke gelegenheden over dit vraagstuk gebogen , en de juridische criteria vastgelegd waaraan dit soort situaties getoetst dient te worden , waarbij het erom gaat dat nieuwe wetgeving op een relevante rechtsgrondslag is gebaseerd .
De jurisprudentie van het Hof laat in dit opzicht weinig aan duidelijkheid te wensen over .
Bij wijze van algemene reactie op de voorgestelde amendementen , vooral aangaande het vraagstuk van de rechtsgrondslag , moet ik zeggen dat ik het onjuist zou vinden om die grondslag onder deze omstandigheden te veranderen in artikel 152 , omdat we op die manier hoogstwaarschijnlijk niet zouden voldoen aan de criteria die het Hof heeft vastgesteld .
Een aantal sprekers - met name de heer Nicholson - noemde het vraagstuk van de etikettering .
Richtlijn 70 / 524 anticipeert op de etikettering van genetisch gemodificeerde toevoegingsmiddelen en verwijst daar ook in haar huidige formulering al naar , omdat hij aanduiding van de specifieke eigenschappen voortkomende uit de vervaardiging van de producten , voorschrijft .
Dit vraagstuk krijgt dus de aandacht die het verdient .
Die formulering stelt ons in staat aanvragers te verplichten op het etiket aan te geven dat er bij de vervaardiging van het product waarop de vergunning betrekking heeft , genetische modificatie aan te pas is gekomen .
Mijnheer de Voorzitter , als het mag , zou ik de commissaris graag nog een vraag stellen .
Allereerst de volgende vingerwijzing , commissaris Byrne : het Europees Parlement heeft volgens de wetgeving geen initiatiefrecht .
Maar wij behouden ons wel het recht voor om , wanneer u een wijziging van een richtlijn of een verordening voorstelt , de hele verordening onder de loep te nemen en niet alleen het gedeelte dat u eruit licht .
Wij hebben ons in onze amendementen niettemin beperkt tot de formele harmonisering met andere richtlijnen .
Inhoudelijke kwesties hebben we zelfs ongemoeid gelaten .
U heeft het bijvoorbeeld niet over antibiotica gehad .
Vandaar dat het dus enkel om de harmonisering van de wettelijke bepalingen van afzonderlijke richtlijnen gaat .
Mijn vraag , commissaris Byrne , is deze .
Zojuist is op de conferentie van de Verenigde Naties in Montreal besloten dat er in het internationale handelsverkeer geen etikettering van genetisch gemodificeerde organismen hoeft te komen .
Denkt u nu werkelijk dat het Parlement - nu wij deze kans toch hebben - kan toestaan dat zo ' n etikettering van toevoegingsmiddelen in diervoeding er binnen de Europese Unie niet komt ?
Commissaris Byrne , u stuurt aan op een krachtmeting met het Parlement .
Wij hebben twee jaar onderhandeld over het wetsontwerp over de handel in zaaigoed .
Ik kijk uit naar onze gemeenschappelijke gesprekken .
Ik wil nogmaals benadrukken dat er in het kader van deze richtlijn geen GMO ' s zijn goedgekeurd .
Hij is uitsluitend op toevoegingsmiddelen van toepassing .
Verder wil ik met betrekking tot de vragen over de etikettering zeggen dat dit een complex vraagstuk is .
We hebben het in behandeling en zullen met name door middel van richtlijn 90 / 220 tot een regeling komen waarin de vele facetten van dit vraagstuk worden ondergebracht .
Het ligt momenteel voor aan het Parlement en zal ook door andere richtlijnen worden geregeld .
Ook voor die richtlijnen geldt artikel 152 als de rechtsgrondslag , zodat het Parlement aangaande de zaken die onder de medebeslissingsprocedure vallen , van al haar bevoegdheden gebruik kan maken .
Ik kan de heer Graefe zu Baringsdorf verzekeren dat ik geenszins uit ben op een aanvaring of krachtmeting met het Parlement .
Het is altijd mijn bedoeling geweest samen te werken met het Parlement , en dat is het nog steeds .
Alleen zo kunnen we er zeker van zijn dat er optimale resultaten worden geboekt .
We kunnen dit vraagstuk het beste behandelen door uit te gaan van de ontwerpwetgeving die het Parlement momenteel in behandeling heeft en van de wetgeving die in aantocht is .
Dit technische document is geen geschikt medium .
Bovendien bestaat de kans dat de vragen die in het kader van richtlijn 90 / 220 aan de orde zullen komen onder de huidige omstandigheden niet volledig recht wordt gedaan .
Het is beter om eerst dat debat af te wachten ; ik heb begrepen dat het binnen afzienbare tijd zal worden gevoerd .
Al deze vraagstukken zullen worden ondergebracht in de wetgeving die dan ter tafel ligt .
Dank u , mijnheer de commissaris .
Het Parlement neemt akte van uw kanttekeningen .
Het debat is gesloten .
De stemming vindt morgen om 11.30 uur plaats .
 
Scrapie Aan de orde is het verslag ( A5 ­ 0023 / 2000 ) van de heer Böge namens de Commissie landbouw en plattelandsontwikkeling , over het voorstel voor een richtlijn van het Europees Parlement en de Raad tot wijziging van richtlijn 91 / 68 / EEG van de Raad wat scrapie betreft ( Hughes ­ procedure ) ( COM ( 1998 ) 623 ­ C4 ­ 0026 / 1999 ­ 1998 / 0324 ( COD ) ) .
Mijnheer de Voorzitter , mijnheer de commissaris , geachte collega ' s , het is uiterst merkwaardig , een tot op heden niet opgelost raadsel zelfs , dat er in de nasleep van de gekkekoeiencrisis nog altijd geen communautaire regelgeving bestaat over de bestrijding van scrapie bij schapen .
De Commissie komt met haar voorstellen om richtlijn 91 / 68 te wijzigen en de verwijzing naar scrapie te schrappen - zoals ook het geval is in het later nog te bespreken verslag van collega Roth-Behrendt over het voorkomen en bestrijden van TSE ' s in het algemeen - dan ook grotendeels tegemoet aan de eisen van het Parlement die in de nasleep van de crisis zijn geformuleerd door de BSE ­ onderzoekscommissie .
Wij juichen dit uitdrukkelijk toe .
Ik wil hier echter aan toevoegen dat we ook zonder nieuw wetenschappelijk onderzoek wel inzagen dat de experimentele besmetting van schapen door het vervoederen van met BSE besmet materiaal tot klinische symptomen leidt die niet van scrapie zijn te onderscheiden .
Deze nieuwe onderzoeken waren niet nodig , omdat van het begin af aan de theorie veld won dat BSE wel degelijk iets met scrapie te maken kon hebben .
Vanuit dat standpunt bezien zijn we behoorlijk achter de feiten aangehold .
Ik kan dus volledig instemmen met dit voorstel van de Commissie met betrekking tot scrapie .
Maar ik wil er wel aan toevoegen dat het alleen zin heeft , als bij de nieuwe TSE-verordening grondig rekening wordt gehouden met zowel de consumentenbescherming als de uitvoerbaarheid van de voorstellen .
Daarom is het bij het aanstaande debat over het TSE-voorstel - tevens in verband met scrapie - ook zaak zes tot zeven punten consequent in het oog te houden .
Bij de TSE-verordening hoort ook zeer duidelijk , mijnheer de commissaris , dat er voor producten die van deze verordening zijn uitgezonderd , zoals cosmetica , geneesmiddelen en beendermeel , zo snel mogelijk afzonderlijke voorstellen komen op grond van de bijbehorende rechtsgrondslag 152 .
Daar staan wij op .
Wat mij betreft hoort daar ook bij dat de kernbepalingen van dit voorstel voor een verordening , die absoluut van fundamenteel belang zijn , niet naar de bijlage worden verwezen , maar in het voorstel voor een verordening zelf worden opgenomen .
Wij als Parlement willen de verantwoordelijkheid hiervoor namelijk mede dragen , en zullen dat ook doen .
Verder moet ook het weghalen van hele kuddes in geval van scrapie of BSE-besmetting als bestrijdingsmaatregel op de agenda blijven staan , net als het afgrendelen van geografische gebieden .
Al juich ik het toe dat de bestrijding van scrapie wordt opgenomen in de TSE-verordening , de voorstellen van de Commissie rond die bestrijding zijn mij nog niet consequent genoeg .
Daarom zal ik uit naam van de Commissie landbouw en plattelandsontwikkeling amendementen indienen op het verslag-Roth-Behrendt met de bedoeling dit aan te scherpen .
Verder zou ik nog twee punten willen aanstippen .
Ten eerste juichen wij de regionalisering van de alarmfases voor scrapie- of TSE-besmetting in de lidstaten uitdrukkelijk toe .
Ook op dit punt komt de Commissie aan de werkzaamheden en de eisen van het Parlement tegemoet .
Tot slot wil ik het hebben over de manier waarop we de thans beschikbare tests in de toekomst kunnen inzetten .
Wat we uiteraard moeten beseffen , is dat die tests nog niet algemeen toepasbaar zijn .
Maar al kunnen we op dit moment niet elk dier afzonderlijk veilig verklaren voor de gezondheid van de consument , we zouden de tests wel steekproefsgewijs kunnen inzetten aan het slachthuis om uit te maken of een bepaalde regio van de hoogste naar een lagere alarmfase kan evolueren .
Met deze suggestie kunnen we volgens mij een zinvolle bijdrage leveren aan de politieke en wetenschappelijke discussie over preventieve consumentenbescherming , en kan er ook een betere basis komen om geschillen te beslechten dan vroeger het geval was .
Mijnheer de commissaris , ik verzoek u deze inleidende overweging als het ware uit het verslag over scrapie mee te nemen naar het algemene verslag over de bestrijding van TSE ' s , en u er ook op in te stellen dat wij op deze punten met u zullen afrekenen .
Mijnheer de Voorzitter , in de loop van de laatste jaren is deze problematiek in alle richtingen uitgedijd .
Velen onder ons hier in het Parlement hebben zich - of zij dat op voorhand nu wilden of niet - tot in de kleinste details moeten bezighouden met bijna niets anders dan de gevolgen van het gekkekoeienschandaal .
En het is op dit moment nog altijd aan de orde .
Het is dan ook geen wonder dat de heer Böge en ik het erover hebben , en dat de heer Graefe zu Baringdorf het er in zijn verslag over heeft .
Het gaat immers over dezelfde personages .
In ieder geval is het niet de slechtste ervaring van dit Parlement geworden , al is de oorzaak natuurlijk ernstig .
Mijn taak als rapporteur voor advies van de Commissie milieubeheer , volksgezondheid en consumentenbeleid is heel eenvoudig .
Ik kan instemmen met het standpunt van de rapporteur en eraan toevoegen dat mijn commissie de Commissie landbouw en plattelandsontwikkeling verzocht heeft in te stemmen met het voorstel van de Commissie .
Daarmee heb ik veel tijd gewonnen , tijd die ik ook graag eens voor iets anders zou willen gebruiken , en die ik nu bij voorbaat ook zal gebruiken , net als de heer Böge zojuist al gedaan heeft .
Mijn verslag over TSE ' s is nog niet bij het Parlement ingediend .
Eerst waren wij nog wat besluiteloos , ook al betreuren wij dat .
Maar ik ben tot de slotsom gekomen dat de timing eigenlijk zeer goed is .
Het is eigenlijk een heel goede zaak dat wij aan de hand van dit debat nu al een paar denkopgaven aan de Commissie kunnen meegeven , mijnheer Byrne .
Rond het verslag van de heer Graefe zu Baringdorf zijn we wellicht niet zo positief met elkaar omgesprongen , en zullen we ook zeker niet zoveel nader tot elkaar komen , maar rond deze problematiek kan dat natuurlijk anders zijn .
Overigens was dit een voorbeeld van goede samenwerking tussen twee parlementaire commissies , waarbij de ene het verslag opstelt , terwijl de andere een standpunt indient en omgekeerd .
Misschien is dit een goed voorbeeld voor de toekomst .
Vooraf wil ik graag opmerken dat het deel van het complexe verslag dat de heer Böge behandeld heeft , relatief eenvoudig is .
Het zal moeilijker worden als wij het TSE-voorstel ter hand nemen , mijnheer Byrne .
Als wij u eenmaal rechtstreeks interpelleren , zullen de vragen aan de orde komen die de heer Böge al heeft aangestipt .
Een daarvan - een vraag die ik u en de vertegenwoordigers van de Commissie ook zal moeten stellen binnen de parlementaire commissie - zal zijn hoe het zit met de BSE-alarmfases in de lidstaten en de landen buiten de Unie .
Op grond waarvan zal uiteindelijk concreet worden bepaald welke alarmfase van kracht is ?
Zult u dat mede gaan bepalen op grond van de bereidheid een BSE-test uit te voeren ?
En dan mijn voortdurende vraag aan u , mijnheer Byrne , die u vast al kent en die u ook niet zal verrassen : Hoe zit het nu met de BSE-test ?
Wanneer gaat u die verplicht stellen ?
Misschien doet u dat nog voor dit Parlement over het TSE-verslag debatteert .
Niet dat ik de zaak wil rekken , maar het zou toch een mooie geste zijn als u kon zeggen : Hier heeft u het wetgevingsvoorstel rond de BSE-tests .
Ik weet dat ik aan het zeuren ben , mijnheer Byrne , maar soms is dat nodig .
Diervoeding , het houden van dieren en de aanmaak van dierlijke producten mogen enerzijds de aard van het dier geen geweld aandoen , en anderzijds in geen geval mensen schaden of in gevaar brengen .
Dit wil ik duidelijk onderstrepen , en ik zeg het ook achteraf met betrekking tot het verslag van de heer Graefe zu Baringdorf , dat volkomen met de hoofdgedachte vervlochten is .
Er kan toch geen sprake van zijn dat u cosmetica , geneesmiddelen en andere artikelen van de regeling uitsluit op grond van het argument dat die geen schade zouden veroorzaken of dat die niet gevaarlijk zouden zijn .
Dat is al te makkelijk .
U heeft geluk dat de heer Böge dit in zijn verslag maar zijdelings behandelt .
Maar bij mijn verslag zult u het probleem hebben dat u zich krachtiger zult moeten rechtvaardigen , en dat zal u iets minder makkelijk afgaan .
Tot besluit nog een korte opmerking , mijnheer Byrne .
Wij hebben een nieuwe Commissie .
Of wij het eens zullen zijn met wat deze Commissie en haar voorzitter in de toekomst gaan doen , moet nog blijken .
Maar een ding zullen we beslist niet kunnen laten gebeuren , en dat zult u als jurist en politicus begrijpen : Datgene wat eigenlijk hoofdzaak is mag niet in bijlagen geregeld worden .
De hoofdzaak hoort thuis in de wetgevingstekst .
Als ik commissaris was , zou ik het misschien ook zo aanpakken , omdat ik een bijlage dan gewoon via de comitologieprocedure kan wijzigen zonder steeds met dat lastige en trage Parlement opgescheept te zitten .
Maar zo gemakkelijk zult u er niet vanaf komen .
Als ik er ook maar iets aan kan doen , haal ik alles uit de bijlagen en stop het in de wetgevingstekst U kunt het dus beter maar meteen zelf doen .
Mijnheer de Voorzitter , mijnheer de commissaris , geachte dames en heren , ik wil u eraan herinneren hoe onze voedselketen in elkaar zit en hoe belangrijk het is dat deze veilige en gezonde levensmiddelen voor de mens oplevert .
De aanmaak moet volkomen vrij zijn van twijfelachtige of riskante tussen- en eindproducten .
De laatste jaren zijn deze fundamentele principes in de veehouderij , de voeding van dieren en ook vaak in veterinairrechtelijke kwesties uit nonchalance of uit financiële hebzucht verwaarloosd .
Het Europees Parlement heeft al een duidelijke houding aangenomen rond de gekkekoeienziekte , en ik ben van mening dat dat met alle dierlijke epidemieën dient te gebeuren .
Wij mogen de veiligheid van onze levensmiddelen niet laten ondergraven , omdat het uiteindelijk om onze gezondheid gaat .
Het voorstel van de Commissie behelst niet alleen het vervoer en het verhandelen van schapen en geiten , maar ook een gemeenschappelijke regeling voor de bestrijding van scrapie .
Dit is des te belangrijker door het feit dat nog niet eenduidig is uitgemaakt dat er geen samenhang bestaat tussen BSE en scrapie .
Er worden in heel Europa dieren gekocht en over het continent vervoerd .
De verspreiding van epidemieën door het invoeren van een ziek dier kan immense gevolgen voor de boeren hebben .
En ik wil erop wijzen dat er ongeveer vier weken geleden voor het eerst in de geschiedenis van Oostenrijk een geval van scrapie is vastgesteld .
Scrapie is een buitengewoon verraderlijke ziekte , omdat de verwekker jarenlang actief kan blijven in stof en opnieuw in het voeder terecht kan komen .
Het verloop is altijd dodelijk .
Aangezien inenting ook niet mogelijk is , kan een boer zich alleen indekken door geen dieren te kopen uit landen met scrapie .
Zelfs al is scrapie niet overdraagbaar op de mens , toch is de samenhang met BSE zoals gezegd onopgehelderd .
Er mag geen risico voor de consument ontstaan , dat vind ik als boerin erg belangrijk .
Ik ben voor preventieve maatregelen .
Die beginnen met gepast voer , in plaats van met de bestrijding van een epidemie als die eenmaal is uitgebroken .
Ik juich het initiatief van de Commissie een nieuwe rechtsgrondslag voor de bestrijding van scrapie in het leven te roepen dan ook toe .
Mijnheer de Voorzitter , mijnheer de commissaris , het verslag-Böge over de maatregelen ter bestrijding van TSE ' s behoort tot de zaken die zijn gebaseerd op de voorstellen van de Tijdelijke BSE-commissie van het Europees Parlement .
In deze commissie heeft rapporteur Böge waardevol werk verricht en het is geruststellend te vernemen dat de evaluatie van het werk van de BSE-commissie in de Commissie landbouw en plattelandsontwikkeling vanzelf op zijn schouders terecht is gekomen ; hij heeft ervaring .
Ik had deze interventie graag willen gebruiken in een debat waarin tegelijkertijd ook het tweede deel van het Commissievoorstel was behandeld .
Ik vind het niet goed dat wij gedeeltelijk hetzelfde debat moeten voeren als het verslag-Roth-Behrendt uit de Commissie milieubeheer , volksgezondheid en consumentenbeleid naar de plenaire vergadering komt .
In de vorige interventie zei mevrouw Schierhuber dat scrapie een zeer verraderlijke ziekte is .
Zo is het .
Voor mij als Fins parlementslid dat nauw betrokken is geweest bij de landbouw en de gezondheid en het vervoer van dieren , is het het belangrijkste dat de EU-lidstaten waar TSE ' s helemaal niet voorkomen ook in de toekomst het recht wordt gegarandeerd het vervoer van levende dieren voldoende te controleren .
Ik wil onderstrepen hoe belangrijk het voor ons is , dat deze ziekten bij ons niet voorkomen .
De mogelijkheid om dieren zo nodig extra te onderzoeken is in deze regio ' s geen kunstmatig protectionisme en geen beperking van het vrij verkeer , omdat er een concrete , gefundeerde reden voor is .
Controles moeten worden beschouwd als gerechtvaardigde en kosteneffectieve maatregelen waarmee het welzijn van dieren wordt bevorderd en het ontstaan van nieuwe kosten voor de Europese Unie wordt tegengehouden .
Wat de Fractie van de Europese Liberale en Democratische Partij betreft , kunnen wij het Commissievoorstel waarop het verslag-Böge betrekking heeft steunen , maar bij de behandeling van het komende verslag-Roth-Behrendt moeten wij opnieuw terugkomen op de positie van de landen waar TSE ' s niet voorkomen .
Mijnheer de Voorzitter , ook ik zou de rapporteur graag willen feliciteren .
Het lijdt geen twijfel dat de heer Böge en de rapporteur van de milieucommissie op dit gebied inmiddels een grote deskundigheid hebben verworven .
Het is een goede zaak dat ze dit zo belangrijke vraagstuk namens het Parlement zullen blijven volgen .
Er is weliswaar een heel scala van andere problemen waar we ons over moeten buigen , maar de BSE-crisis heeft ons met een vreselijke erfenis opgezadeld waar een oplossing voor moet worden gevonden .
Het is duidelijk dat de stijging van het aantal scrapiegevallen bij schapen het probleem verder heeft verergerd .
Ik ben blij met de rechtsgrondslag die nu wordt gelegd en het brede toepassingsbereik van de nieuwe regels , die hopelijk tot een oplossing zullen leiden .
We moeten ervoor zorgen dat niets in de voedselketen of de productieketen van mengvoeders terecht kan komen wat tot een herhaling van onze ervaringen uit het verleden zou kunnen leiden .
De boeren hebben zwaar onder de BSE-crisis geleden , en niemand wil natuurlijk dat ze nogmaals een dergelijke beproeving moeten doorstaan .
Daarom dienen we de strengst denkbare regels in te voeren en ervoor te zorgen dat die hun effect niet missen .
Het is voor zowel de producent als de consument van enorm groot belang dat het vertrouwen wordt hersteld .
Daar zullen we alleen in slagen door dit probleem rigoreus aan te pakken en uit de wereld te helpen .
BSE is in ieder geval nog lang niet uit de wereld , en komt in verschillende landen nog steeds voor .
Ik wil daarbij niet naar één specifiek land wijzen , want er zijn veel landen met problemen die veel lijken op wat wij in het Verenigd Koninkrijk hebben meegemaakt .
Daar zullen ze voorlopig ook niet van af zijn .
De maatregelen om het vertrouwen te herstellen dienen gebaseerd te zijn op een systeem van traceerbaarheid , dat ons in staat stelt ieder dier van de geboorte tot aan de slacht te volgen , in alle stadia van de productieketen .
Als we daar niet in slagen staan ons vroeg of laat nog enorme problemen te wachten .
Tenslotte nog dit .
Ik kom zelf uit een landbouwmilieu , en het is al lange tijd mijn overtuiging dat de BSE-crisis nooit uitgebroken zou zijn als we onze dieren het juiste voedsel hadden gegeven en als voor de mengvoeders de juiste grondstoffen waren gebruikt .
De BSE-crisis is dus nooit de verantwoordelijkheid van de landbouwers geweest .
Het zijn de mengvoederproducenten die het probleem hebben veroorzaakt .
We moeten ervoor zorgen dat zoiets nooit meer kan gebeuren .
Mijnheer de Voorzitter , ik ben blij met deze gelegenheid een onderwerp te behandelen dat zich kenmerkt door een goede samenwerking tussen het Parlement en de Commissie , namelijk de strijd tegen TSE ' s .
Ook zou ik de heer Böge willen danken voor zijn inspanningen in verband met dit vraagstuk .
Er is inmiddels aanzienlijke vooruitgang geboekt ten aanzien van ons voorstel voor een verordening van het Europees Parlement en de Raad krachtens artikel 152 van het Verdrag met betrekking tot het voorkomen en beheersen van TSE ' s .
Dat voorstel behelst alle TSE-risico ' s bij alle dieren in alle stadia van de productieketen .
Ik ben hier vandaag aanwezig om te horen hoe u denkt over de eerste stap in dit proces , dat uiteindelijk moet leiden tot een daadwerkelijk omvattend communautair systeem voor de beheersing van dergelijke ziekten .
In het onderhavige voorstel pleit ik ervoor alle bestaande communautaire regelgeving over scrapie bij schapen en geiten te schrappen en haar over te bengen naar het kadervoorstel voor een verordening .
In dat voorstel zouden de regels vervolgens nader worden uitgewerkt .
Ik heb begrepen dat u dit initiatief voor één enkele tekst steunt .
Dat blijkt overigens al uit de bijdragen die u hier vanmiddag hebt geleverd .
Ik zie ernaar uit eventuele verdere verbeteringen die u in het kadervoorstel voor deze wetgeving zou willen aanbrengen met u te bespreken , zeker nu mevrouw Roth-Behrendt me op haar eigen verslag en standpunt heeft gewezen .
Ik kijk met belangstelling uit naar dit document en beloof u dat het bij de verdere besprekingen over dit vraagstuk zal worden betrokken .
Tenslotte het volgende , aangaande de opmerking over het opnemen van wetgeving in de bijlagen en de opmerking dat we een evenwicht moeten vinden tussen enerzijds de behoefte aan medezeggenschap van het Parlement en anderzijds de noodzaak van een voortvarende aanpak bij het opstellen van verordeningen , wetgeving en amendementen op de bestaande regelgeving .
De afgelopen maanden , sinds ik commissaris ben en uit eerste hand heb ervaren hoe de wetgeving in ons systeem tot stand komt , heb ik gezien dat er op dit punt nog heel wat moet worden gedaan als we ons gezamenlijk doel willen bereiken , namelijk ons beleid in wetgeving te vertalen .
Dank u wel , mijnheer de commissaris .
Het debat is gesloten .
De stemming vindt morgen om 11.30 uur plaats .
 
Communautaire maatregelen betreffende het waterbeleid Aan de orde is de aanbeveling voor de tweede lezing ( A5-0027 / 2000 ) namens de Commissie milieubeheer , volksgezondheid en consumentenbeleid betreffende het gemeenschappelijk standpunt , door de Raad vastgesteld met het oog op de aanneming van de richtlijn van het Europees Parlement en de Raad tot vaststelling van een kader voor communautaire maatregelen betreffende het waterbeleid ( 9085 / 3 / 1999 - C5-0209 / 1999 - 1997 / 0067 ( COD ) ) ( Rapporteur : mevrouw Lienemann ) .
Mijnheer de Voorzitter , leden van de Commissie , geachte collega ' s , water wordt een van de belangrijkste milieuproblemen , een van de belangrijkste problemen wereldwijd van de 21ste eeuw .
Of we het nu hebben over klimaatveranderingen , watervoorraden in de wereld of de kwaliteit van ons rivier- en grondwater , het gaat hier om problemen die onze gezamenlijke toekomst in gevaar kunnen brengen .
Ofwel brengen we de waterkwaliteit in overeenstemming met het ecosysteem van de aarde , ofwel komen we voor problemen te staan die in bepaalde regio ' s de ontwikkeling in gevaar brengen , in andere gebieden de levensomstandigheden van de bevolking bedreigen en die op een fundamenteler vlak het evenwicht in de wereld verstoren .
Om mijn opmerkingen te staven neem ik het uitstekende rapport ter hand dat onze collega Mario Soares voor een aantal internationale instellingen heeft opgesteld over de toestand van onze zeeën en oceanen .
In de discussie over de verandering van ons klimaat hebben we het terecht over het broeikaseffect en de toestand van de atmosfeer gehad .
Maar het is ook zo dat de aantasting van de oceanen hele delen van de aarde aanzienlijk gaat destabiliseren .
Europa zou het voorbeeld moeten geven , niet alleen omdat het een bepaald ontwikkelingsmodel dient te bevorderen , maar ook omdat het zelf te maken heeft met ernstige vervuiling en aantasting van zijn grondwater , zijn oppervlaktewateren en zijn zeeën .
Ons Europa heeft trouwens een aantal internationale verdragen ondertekend .
Ik denk met name aan het OSPAR-verdrag , in het kader waarvan Europa bepaalde verplichtingen is aangegaan .
Europa heeft gezegd : " Over een paar jaar moeten we een einde hebben gemaakt aan vervuilende lozingen , mag de vervuiling niet meer toenemen en moeten we de vervuiling door giftige en gevaarlijke stoffen zo goed als tot nul hebben gereduceerd " .
Europa zet dus zijn handtekening onder internationale verdragen , vervolgens komt er een richtlijn , vergezeld van concrete beleidsdaden op het terrein , en dan zegt Europa dat het de doelstellingen niet kan halen of het verschuift de termijnen zodanig dat je je kunt afvragen wat dit soort verdragen nog waard is .
Daarom heeft het Europees Parlement al vanaf de behandeling in eerste lezing van de kaderrichtlijn voor het waterbeleid geëist dat deze overeenstemt met de internationale streefdoelen en dat het OSPAR-verdrag gerespecteerd wordt .
Dit moet zich uiten in concrete bepalingen die ons tot daden verplichten .
Het waterbeleid van de Europese Unie begint niet van nul af aan .
Er is al een hele reeks richtlijnen aangenomen , en de Commissie wil die trouwens beter leesbaar maken , zorgen dat ze beter op elkaar aansluiten en dat de doelstellingen helderder worden geformuleerd .
Deze kaderrichtlijn is dus opgesteld met het oog op meer rationaliteit .
Maar ons Parlement heeft bij de eerste lezing niet alleen geëist dat de richtlijn spoort met de verplichtingen die we zijn aangegaan - zoals het OSPAR-verdrag - , maar ook dat hij ons in staat stelt de bestaande trend om te buigen .
Want ondanks dit grote aantal richtlijnen , ondanks de regelmatige verklaringen dat we ons moeten inspannen voor de bescherming van ons water , blijkt uit de toestand van het milieu in Europa dat de doelstellingen niet gehaald worden .
In heel veel gevallen is de situatie zelfs verergerd , en het volstaat dus niet dat we de teksten rationaliseren .
Wij moeten doelstellingen vastleggen waarmee we de problemen daadwerkelijk kunnen aanpakken .
Daar is niet veel tijd meer voor , want als we de aanpak van de Commissie volgen , met te lange termijnen , termijnen die de Commissie en de Raad nog verder verschoven hebben , dan zal niet alleen onze geloofwaardigheid bij de publieke opinie een deuk krijgen , maar dan kunnen we er zeker van zijn dat alles op de lange baan wordt geschoven en dat we er nooit komen .
Ik blijf hierop hameren omdat we niet voor de zoveelste manier mogen wachten tot het kalf verdronken is , tot onze kranten dag in dag uit weer vol staan met rampen , en dan zeggen : " Europa heeft weer niets gedaan " en " Europa had moeten ingrijpen " en dan doen alsof we hals over kop de problemen gaan aanpakken die we niet hebben willen aanpakken toen het nog kon .
Het voorbeeld van de Donau , van de vervuiling die zich in Roemenie heeft voorgedaan , toont duidelijk aan dat we een nieuw ontwikkelingsmodel moeten uitwerken met duidelijke vereisten , met controle en met exacte normen voor de toestand van onze rivieren , anders komen we gegarandeerd voor een nieuwe ramp van deze orde te staan , en niet alleen dat , het zal ook nog steeds vaker gebeuren .
En als we niets doen , zal de ontwikkeling van de landbouw erg onevenwichtig verlopen .
Het is nu al zo dat in mijn eigen land de rivieren van Bretagne in staat van eutrofiëring zijn , en dat is schadelijk voor het toerisme .
Tot besluit , mijnheer de Voorzitter , wil ik zeggen dat in deze tweede lezing duidelijk is wat er op het spel staat .
Willen we normen die met het OSPAR-verdrag overeenkomen of niet ?
Met andere woorden , willen we dat de vervuiling met gevaarlijke stoffen praktisch tot nul herleid wordt ?
Willen wij dat de termijnen die de Raad voor deze richtlijn heeft voorgesteld worden ingekort ?
Willen wij een prijzenbeleid waarmee we openbare en particuliere actoren de mogelijkheid bieden de vervuiling op te ruimen , te verminderen en water te besparen ?
Willen we echt tegemoet komen aan de wensen van onze bevolking ?
De meeste amendementen die in de Commissie milieubeheer , volksgezondheid en consumentenbeleid zijn goedgekeurd , zijn hierop gericht .
Ik hoop dat het Parlement ze zal willen steunen .
Mijnheer de Voorzitter , dames en heren , mevrouw Lienemann heeft zojuist al in niet mis te verstane bewoordingen uiteengezet hoe belangrijk water en lucht voor ons zijn , in de eerste plaats omdat wij als mensen niet zonder kunnen leven .
Behalve over de kwaliteit van het water gaat het ook over de hoeveelheid , want die is niet overal in Europa toereikend , vooral niet in erg droge gebieden .
Ik betreur het dat commissaris Wallström , die eigenlijk bevoegd is voor deze materie , er op dit moment niet kan zijn .
Dit is namelijk een buitengewoon belangrijke richtlijn waar de Commissie buitengewoon lang aan heeft gewerkt , en de wetgeving inzake waterbescherming die wij vandaag in tweede lezing behandelen , is van belang voor alle burgers van de Europese Unie en voor iedereen in de kandidaat-lidstaten .
De kandidaat-lidstaten moeten hun wetgeving immers met die van de Europese Unie in overeenstemming brengen voor zij kunnen toetreden .
Wij werken al tien jaar aan deze problematiek , en een overkoepelende benadering is pas mogelijk geworden na de hoorzitting die de Commissie milieubeheer , volksgezondheid en consumentenbeleid in 1994 heeft gehouden .
Tussen dat tijdstip en de tweede lezing van vandaag heeft een groot aantal betrokkenen in het Europees Parlement , de Europese Commissie en de Raad hard gewerkt .
De 243 amendementen in de Commissie milieubeheer , volksgezondheid en consumentenbeleid hebben wij herleid tot 77 , maar nu zijn er weer 30 bijgekomen .
U ziet , er liggen veel wensen op tafel , en allemaal zijn ze anders .
De ene betreft een verscherping , de andere een precisering , en veel amendementen hebben een nationale inslag .
Ook in mijn fractie , de Fractie van de Europese Volkspartij ( Christendemocraten ) en Europese democraten , bestonden er natuurlijk uiteenlopende standpunten .
Ons beleid is erop gericht realistische doelen en uitvoerbare oplossingen na te streven .
In die zin vormen de amendementen die ikzelf en enkele collega ' s namens de fractie hebben ingediend een duidelijke verbetering op de eisen uit het gemeenschappelijk standpunt .
Een aantal amendementen , die trouwens onze steun genieten , moeten de onderhandelingspositie van het Europees Parlement bij de volgende bemiddeling in de Raad versterken .
Wij zijn eenduidig gekant tegen alle onrealistische eisen , want die ondergraven de geloofwaardigheid van het Europees Parlement .
De nuleis hoort daar voor mij ook bij , ik bedoel de eis tegen het jaar 2020 de lozingen tot nul te reduceren .
Dat zou het einde betekenen van vele agrarische en industriële activiteiten .
Hieromtrent wil ik ook nog eens bijzonder benadrukken dat we met de bestaande nationale en Europese wetgeving rond waterbescherming , hoe onvolmaakt die ook mag zijn geweest en hoe weinig ze ook in de lidstaten mag zijn nageleefd , toch een aanzienlijke vooruitgang hebben geboekt .
Ik breng slechts in herinnering dat er nu weer zalm in de Rijn zwemt , wat twintig jaar geleden nog ondenkbaar zou zijn geweest , en dat er dit voorjaar in de Elbe , die bijzonder ernstig vervuild was , ook weer zalm zal worden uitgezet .
Dit wil niet zeggen dat wij verdere enorme inspanningen achterwege kunnen laten .
We moeten de bescherming van de wateren verder verbeteren , en daar waar de kwaliteit van oppervlakte- en grondwater nog goed is , moet die worden behouden .
Dit brengt zonder enige twijfel grote kosten met zich mee .
In de allerlaatste dagen heeft de landbouwsector op vele punten zijn bezorgdheid geuit .
Landbouw kan alleen maar bedreven worden als er voldoende schoon water voorhanden is .
Met de gedragslijn van onze fractie zullen we in de onderhandelingen met de Raad ook een voor de landbouw gunstige oplossing kunnen vinden .
Ik veroordeel het feit dat de publieke opinie en leden van dit Parlement in deze moeilijke en ten dele zeer technische materie met valse argumenten om de tuin geleid worden .
Ik dank daarom heel in het bijzonder mijn collega ' s in de fractie die tot de compromissen hebben bijgedragen .
Ik dank in het bijzonder onze rapporteur , mevrouw Lienemann , voor haar immense arbeid en haar coöperatieve houding , ook al blijft er op bepaalde punten nog verschil van mening bestaan .
Ik dank echter ook de vertegenwoordigers van de Europese Commissie , die ons met hun deskundigheid altijd met raad en daad hebben bijgestaan .
Als nu nog de vertegenwoordigers van de Raad eenzelfde constructieve houding aannemen , twijfel ik er niet aan dat wij in de bemiddeling nog een veel betere oplossing voor de waterbescherming in Europa in de wacht zullen slepen .
Mijnheer de Voorzitter , ik wilde in de eerste plaats mevrouw Lienemann prijzen voor haar uitstekende verslag en voor de inspanningen die zij zich heeft getroost om de uiteenlopende meningen over het onderwerp water op een lijn te krijgen .
De kaderrichtlijn water is een noodzakelijk initiatief .
Indien wij echter de stelling onderschrijven dat het begrip solidariteit onlosmakelijk verbonden is met de Europese opbouw , dient het water in deze richtlijn opgevat te worden als een factor van de sociale cohesie .
Niemand zal bestrijden dat water een product van openbaar nut is .
Maar in Spanje en in andere zuidelijke landen met een weerbarstig klimaat zijn het onvermijdelijk politieke standpuntbepalingen die ten grondslag liggen aan het waterbeleid , of het nu gaat om het rationaliseren van het watergebruik of om ad hoc maatregelen .
Wij menen dan ook dat deze kaderrichtlijn een waterbeleid moet stimuleren dat de territoriale verschillen opheft en daarom vragen wij u het door onze fractie ingediende amendement 95 goed te keuren .
Wij willen er zeker van zijn dat in artikel 1 van de richtlijn een duurzaam , efficiënt , billijk en solidair gebruik van water wordt bevorderd .
Ik ga nu even kort in op de belangrijkste punten waarover de Spaanse socialistische delegatie een mening heeft die afwijkt van de standpunten die hier verdedigd worden .
Dat geldt voor de overdracht van water tussen stroomgebieden .
Het lijkt ons een slechte zaak indien de toekomstige kaderrichtlijn zou bepalen dat de overdracht van water wordt onderworpen aan communautair toezicht .
Gelet op de hydrografische kenmerken van de Spaanse staat , waar de overdracht van water structureel wordt toegepast , menen wij dat de nationale autoriteiten hiervoor beslissingsbevoegd moeten zijn .
Het spreekt voor zich dat bij dergelijke beslissingen altijd gestreefd moet worden naar een samenhangend beleid en een rationeel watergebruik .
De vaststelling van de tarieven is een van de meest omstreden punten van deze discussie .
Wij , de Spaanse socialisten , hebben geprobeerd hard te maken dat in de richtlijn het beginsel dat de vervuiler betaalt , gebruikt wordt om te komen tot een prijsbeleid dat op alle consumptieniveaus aanvaardbaar is .
Het moge duidelijk zijn dat een beleidsmatig volledig terugwinnen van alle kosten van waterdiensten voor Spanje aanzienlijker gevolgen zou hebben dan voor de centraal of noordelijk gelegen landen in Europa .
Vanwege de waterschaarste en vanwege de door de richtlijn opgelegde internalisering van de milieukosten zouden in Spanje de prijzen van alle waterdiensten stijgen .
Daarom hebben wij altijd geijverd voor een systeem van geleidelijke terugwinning van de kosten , een systeem waarin rekening wordt gehouden met sociale en economische aspecten en met het milieu en waarvan de toepassing wordt afgestemd op de verschillende geografische en klimatologische omstandigheden .
Wij willen een duurzaam en gezond Europa .
Maar het Europa van het milieu kan slechts worden opgebouwd op basis van solidariteit en mag nooit of te nimmer een Europa van verschillende snelheden worden .
Mijnheer de Voorzitter , de ecologische ramp die zich in de Donau heeft voltrokken wijst er ons weer eens op hoe nauw de Europese landen met elkaar verbonden zijn en hoe wij allen afhankelijk zijn van water .
Het afval dat chemische industrieën in mijn eigen kiesdistrict , in het noordwesten van Engeland , in zee lozen komt uiteindelijk terecht op de stranden van het Europese vasteland .
Dit maakt opnieuw duidelijk in welke mate wij met elkaar verbonden zijn .
Deze kaderrichtlijn is bedoeld als een globale indicatie van het beleid voor de komende decennia .
Er is over de details nogal wat paniek ontstaan .
We moeten echter niet vergeten dat het slechts een kader betreft , en dat de inhoud inderdaad zeer globaal is .
Afzonderlijke landen of bedrijfstakken kunnen zonder al te veel moeite ontkomen aan de effecten die de afgelopen dagen onder de aandacht zijn gebracht .
Er zijn talloze verschuilmogelijkheden .
De werkelijkheid is echter dat de details van deze wetgeving pas de komende maanden en jaren in dochterrichtlijnen zullen worden neergelegd .
In veel gevallen is het pas zinvol de details te gaan bespreken als het zover is .
Ik ga ervan uit dat iedereen de algemene uitgangspunten kan onderschrijven , namelijk dat we een einde willen maken aan het weglekken van gevaarlijk afval in het grondwater , en dat we ervoor moeten zorgen dat chemicaliën , waar de maatschappij in zoveel opzichten van afhankelijk is , niet in de watervoorziening terechtkomen .
Een chemische fabriek in het noordwesten van het Verenigd Koninkrijk heeft me geschreven dat we deze wetgeving niet moeten steunen .
Op grond van die wetgeving zou ik dat bedrijf moeten vragen welke chemicaliën ze precies in de watervoorziening terecht doen komen , en waarom ze de bewoners van die streek niet gewoon zeggen wat ze precies aan het doen zijn .
Dat is echter iets wat die fabriek liever vermijdt .
We hebben het hier ook over heffingen op water .
Velen van ons zijn het er inmiddels in principe over eens dat er een milieuheffing moet worden ingevoerd om het milieu te beschermen , en dat we de mensen een worst moeten voorhouden om ons kapitaal zo verstandig mogelijk aan te wenden .
Alleen zo kunnen we voorkomen dat de vervuiling blijft toenemen en dat we ons water , die onschatbare natuurlijke hulpbron , verder verontreinigen .
Ik verwijs hierbij naar het politieke standpunt .
Het gemeenschappelijke standpunt heeft het uitgangspunt van het Parlement bij de eerste lezing verzwakt .
Sommige NGO ' s beweren dat de richtlijn in zijn huidige opzet niet alleen zinloos is , maar zelfs een stap achteruit betekent .
We hebben nu de kans die situatie te verbeteren , en moeten ons daarbij verzoenend opstellen .
Hoeveel maatregelen de milieucommissie ook voorstelde , bij de stemmingen werd de ene na de andere verworpen .
We zijn er niet in geslaagd een gekwalificeerde meerderheid te behalen .
Onze poging het milieu in Europa te verbeteren is mislukt .
Het is essentieel dat we nader tot elkaar komen , om straks een verstandig en evenwichtig beleid te kunnen voeren dat tot daadwerkelijke verbeteringen leidt zonder dat dat exorbitante kosten met zich meebrengt .
Voorzitter , collega ' s , bijna dertig jaar geleden probeerde de Europese Commissie al om tot een Europese waterpolitiek te komen .
129 chemische stoffen moesten gereguleerd worden .
Uiteindelijk werden slechts voor een tiental stoffen normen opgesteld .
Het eenstemmigheidprincipe was de oorzaak van dit debacle .
Een jaar of zeven geleden zag het er nog naar uit dat de Europese waterpolitiek geofferd zou worden op het altaar van de subsidiariteit .
De conservatieve regeringsleiders Major en Kohl besloten bij het haardvuur op de Top van Edinburgh dat het helemaal niet nodig was dat Spanjaarden net zo ' n goed drinkwater zouden krijgen als Duitsers of Engelsen .
Deels klinkt dit sentiment door in het gemeenschappelijk standpunt dat onder het Britse socialistische voorzitterschap tot stand is gekomen .
Dat standpunt is een gatenkaas of , om het in watertermen te zeggen , het is zo lek als een mandje .
Dat verklaart de stortvloed van amendementen van de milieucommissie : bijna honderd amendementen voor de tweede lezing .
Dat is ongebruikelijk , maar de meeste amendementen zijn hard nodig om de lekken te dichten .
Een groot lek vormen de gevaarlijke chemische stoffen .
De chemische industrie en helaas ook de Europese Commissie en de Raad van ministers willen voor elke gevaarlijke stof een aparte risico-analyse maken .
Dat vergt veel tijd , en belangrijker nog , er bestaat geen acceptabel niveau voor de vervuiling door gevaarlijke chemische stoffen .
Alleen het achtergrondniveau van de oceaan is acceptabel .
Dat wordt bedoeld met de term " close to zero " .
De Commissie heeft al een lijst klaarliggen van 32 prioritaire stoffen .
Vele daarvan hebben een hormoonontregelende werking .
Dat zijn de zogeheten endocrine disrupters .
Deze veroorzaken zelfs in uiterst minieme hoeveelheden veranderingen van het geslacht van dieren en zelfs van mensen , zoals steeds vaker door wetenschappers wordt vastgesteld .
Daarom is het zo belangrijk dat het Europees Parlement zich uitspreekt voor de OSPAR-doelstelling van bijna nul in het jaar 2020 .
Laat ik er twee stoffen uitlichten die op de lijst van de Commissie voorkomen .
Kwik en tributiel , afgekort TBT .
Op de bodem van de Waddenzee zijn de waarden van kwik en TBT tien respectievelijk duizend keer hoger dan de OSPAR-waarde .
De chemische industrie en de maatschappij als geheel moeten leren om deze gevaarlijke chemische stoffen te vervangen door onschadelijke substituten , en zover dat niet gaat , om ze in gesloten systemen te hanteren .
Voor het middel TBT betekent dit dat het niet langer gebruikt mag worden als anti-algenaangroeimiddel .
Mechanische reiniging van de scheepswanden is een goed alternatief .
Laat ik afsluiten met het uitspreken van de hoop dat het Europees Parlement weer zijn groene imago oppikt en zich uitspreekt voor de bijna-nuloptie voor de gevaarlijke chemische en hormoonontregelende stoffen voor het jaar 2020 .
Mijnheer de Voorzitter , bij de behandeling van deze waterrichtlijn speelt het Parlement een beslissende rol .
Het gemeenschappelijk standpunt van de Raad is op meerdere gebieden volstrekt ontoereikend .
Aan ons is nu de taak om de eisen in de richtlijn aan te scherpen en te concretiseren .
Bij de standpuntbepaling in de Confederale Fractie Europees Unitair Links / Noords Groen Links hebben enkele uitgangspunten een grote rol gespeeld .
Ten eerste vinden wij dat er minder tijd moet worden uitgetrokken voor de tenuitvoerlegging van de maatregelen dan wat de Raad heeft voorgesteld .
Wij steunen daarom de voorstellen inzake strakkere tijdschema ' s voor de tenuitvoerlegging van de verschillende onderdelen van de richtlijn .
Ten tweede vinden wij dat de geleidelijke afschaffing van het gebruik van gevaarlijke stoffen op consequente wijze moet gebeuren .
De afschaffing mag geen vertraging oplopen doordat men nieuwe eisen stelt aan evaluaties voordat er maatregelen worden genomen .
In de wetgeving moet ook de eerbiediging van internationale verdragen zoals het Ospar-verdrag worden opgenomen .
Ten derde willen wij dat het prijsbeleid heel helder wordt geformuleerd .
Dat betekent dat het grondbeginsel moet zijn dat men de werkelijke kosten van het water betaalt .
Op dit moment worden de industrie en de landbouw vaak gesubsidieerd met geld van de belastingbetalers .
Dat de verontreiniger of de gebruiker betaalt , moet het vanzelfsprekende uitgangspunt voor de wetgeving zijn .
Alleen in bepaalde extreme gevallen kunnen hierop uitzonderingen worden gemaakt .
Ten vierde willen wij dat er zo min mogelijk uitzonderingen worden gemaakt op de regels voor het beleid inzake de waterkwaliteit en dat deze uitzonderingen duidelijk geformuleerd zijn .
Ten vijfde willen wij dat de bescherming van de grondwaterkwaliteit en maatregelen tegen verdere verontreiniging van het grondwater zeer duidelijk geformuleerd zijn .
In verband met het voorgaande stemt onze fractie voor de meeste amendementen van rapporteur Lienemann , zoals die in de parlementaire commissie zijn aangenomen .
Op enkele punten zouden wij graag een stap verder willen gaan .
Wij zullen daarom stemmen voor de amendementen 102 , 103 en 104 van de Fractie De Groenen / Vrije Europese Alliantie , die volgens ons een verdere verbetering inhouden .
Wat het prijsbeleid betreft , komen er soms extreme situaties voor , die aanleiding kunnen geven tot uitzonderingen op de in het verslag genoemde beginselen .
Ik vind dat uitzonderingen voldoende mogelijk worden gemaakt door amendement 43 van de parlementaire commissie en dat ze nog beter worden verwoord in amendement 105 van de Fractie De Groenen / Vrije Europese Alliantie .
Ik zie niet in waarom er nog verdergaande uitzonderingen nodig zijn dan de in deze twee amendementen genoemde uitzonderingen .
Op dit punt verschillen de meningen in onze fractie echter .
Amendement 107 , dat op deze kwestie ingaat , is door een deel van onze fractie ingediend .
In hun geheel vind ik de in het verslag-Lienemann opgenomen voorstellen van de parlementaire commissie uitstekend .
Het verslag vormt een goede basis voor een uitvoerige regelgeving .
Mijnheer de Voorzitter , op elke satellietfoto is te zien dat we op een blauwe planeet wonen .
Toch is deze overvloed maar een illusie .
De zeer recente ramp die zich op de Donau heeft voorgedaan , drukt ons met de neus op het feit dat onze rivieren de levensaders van onze planeet zijn en dat vervuiling zich niets aan grenzen gelegen laat liggen .
Water is een hernieuwbare maar schaarse natuurlijke hulpbron .
Als wij er niet goed mee omspringen of als de geografische en klimatologische omstandigheden ongunstig zijn , wordt het nog schaarser .
Binnen de grenzen van de Unie is dit het scherpst voelbaar in het Middellandse-Zeegebied , net als in andere Europese landen waar vochtige zones langzaam maar zeker beginnen te verdrogen .
Kwetsbare , vochtige of droge zones , ongelijkheden tussen landen , ongelijkheden tussen verschillende regio ' s binnen eenzelfde land , klimatologische , economische , geografische en geologische gesteldheid , het zijn allemaal factoren die de watervoorziening bepalen maar die niettemin niet mogen leiden tot ongelijke concurrentieverhoudingen binnen de Gemeenschap .
Wij hebben amendementen ingediend om nog eens te wijzen op de specifieke verhouding tussen water en landbouw .
Landbouw is immers een uiterst belangrijke vorm van bodemgebruik .
Het is duidelijk dat de landbouw in het zuiden van Europa een veel grotere behoefte aan water heeft en dat daar rekening mee moet worden gehouden in deze kaderrichtlijn .
De landen van de Unie zijn trouwens niet de enige plaats waar naar een oplossing voor deze problemen gezocht wordt .
In oktober hebben de landen van het euromediterrane partnerschap in Turijn ronduit gevraagd om een Marshallplan voor de watervoorziening langs de zuidkust van de Middellandse Zee .
Bij ons is het gelukkig nog niet zover .
Toch komen er droogtes voor in Europa .
In sommige gebieden is de woestijn in opmars , op andere plaatsen zijn er overstromingen , en in de richtlijn wordt voldoende aandacht aan deze aspecten geschonken .
We hebben het in Frankrijk onlangs nog meegemaakt in de Rijnvallei en in Midden-Europa .
Deze kaderrichtlijn is broodnodig als onderdeel van een beleid voor duurzame ontwikkeling dat de verschillende manieren waarop wij het water gebruiken met elkaar verzoent .
Maar in deze nieuwe vorm van beheer moeten bescherming en behoud van de biodiversiteit hun plaats vinden .
Het waterdossier zal voorlopig nog niet worden afgesloten .
De uitbreiding en de klimatologische veranderingen openen nieuwe perspectieven .
Mijnheer de Voorzitter , water van goede kwaliteit zal in deze eeuw wellicht van nog groter strategisch belang worden dan olie .
Reden genoeg om mevrouw Lienemann te bedanken voor haar inzet voor een goede status van het oppervlaktewater .
Het blijkt nogal ingewikkeld te zijn om tot een goed Europees wetgevingskader te komen .
Met de kaderrichtlijn voor waterbeleid willen we een einde maken aan de versnippering van de waterwetgeving in de Unie .
Maar daarmee zijn we niet ontkomen aan een uitgebreide en gecompliceerde richtlijn .
Dit vraagt van de uitvoerende instanties veel zorg bij de implementatie ervan .
Met name moeten de mogelijkheden voor het voeren van een specifiek beleid door lidstaten en waterschappen , die er dankzij de stroomgebiedbenadering gekomen zijn , uitgebuit worden .
De belangrijkste doelen blijven het tegengaan van de verdere vervuiling van grond- en oppervlaktewater , bescherming van ecosystemen , stimulering van duurzaam gebruik van water , bestrijding van overstromingen en droogte en het beëindigen van lozingen van gevaarlijke stoffen in oppervlaktewater .
Wat de lozingen van die gevaarlijke stoffen betreft , ben ik van mening dat de doelstellingen van de Raad te vrijblijvend en te weinig ambitieus zijn .
Het voorliggende voorstel van de milieucommissie om de lozingen terug te dringen tot bijna nul vind ik sympathiek en nastrevenswaardig .
Veel aandacht moet echter besteed worden aan de haalbaarheid ervan .
Daarbij moet rekening gehouden worden met natuurlijke achtergrondemissies die niet beïnvloedbaar zijn , alsmede moeilijk beheersbare diffuse emissies , welke het water wel substantieel vervuilen .
Mijnheer de Voorzitter , in de 21ste eeuw moet het fundamentele besef tot ons doordringen dat onze verhouding met het water ingrijpend is veranderd .
In de 20ste eeuw was water voor ons een gratis afvoerkanaal voor gif , zwaar vervuild afval , chemicaliën enzovoort .
De gevolgen zijn al merkbaar .
Wij moeten ons denken veranderen en het water als onze voornaamste levenspartner erkennen .
Dat is onze verantwoordelijkheid , en die reikt ver over de huidige generaties heen .
Daarom moet deze richtlijn er ook komen , en de bevolking moet kunnen nagaan wat wij hier plannen , c.q. wat de Commissie plant .
Waterbescherming is uiteindelijk ook een sociaal vraagstuk , een sociaal vraagstuk van beslissend belang zelfs .
Daarom moet het principe " de vervuiler betaalt " beter worden toegepast , omdat anders iedereen de gevolgen zal moeten verduren .
In het licht van de vergevorderde aantasting van de watervoorraden is het van belang dat wij niet alleen rekening houden met de huidige stand van zaken , maar dat wij er morgen bij de stemming ook op letten dat er een echte kwaliteitsverbeteringen tot stand komt .
Voorzitter , het is nu al een jaar of zes geleden dat onze collega Karl-Heinz Florenz , bijgestaan door Ursula Schleicher , vroeg om het hele waterbeleid te reorganiseren .
Dat is gelukt .
Het is geen makkelijk onderwerp en ik vind dan ook dat de inspanningen die mevrouw Lienemann zich heeft getroost veel respect verdienen .
De besluitvorming rondom deze kaderrichtlijn water verkeert in een heel belangrijke fase .
Het onderwerp is onder de medebeslissingsprocedure gebracht en in de eerste lezing hebben wij daardoor al belangrijke , scherpere wetgeving kunnen maken .
Het gemeenschappelijk standpunt dat eind vorig jaar verscheen was overigens ook al een belangrijke verbetering ten opzichte van het oorspronkelijk voorstel .
Het is ook heel lastig om beleid te voeren op dit punt , omdat de verschillen zo groot zijn .
Ik zeg dat ook naar mijn Spaanse collega toe : in het noorden van Europa hebben wij vaak te kampen met overstromingen , maar ook met vervuild water , vanwege de industrie , terwijl het probleem van de collega ' s in het zuiden vaak is dat water over lange afstanden moet worden vervoerd om heel simpel te voorzien in drinkwater of water voor de landbouw .
Laat mij ingaan op de twee elementen van dit onderwerp .
Allereerst de kwaliteit .
Nederland wordt in belangrijke mate door het Europees waterbeleid beïnvloed .
Een heel belangrijk deel , eenderde van ons drinkwater , wordt in Nederland gewonnen uit oppervlaktewater .
Nederland ligt benedenstrooms , in een delta , en dus is de kwaliteit van het oppervlaktewater dat naar ons toekomt voor ons van het grootste belang .
Een ander belangrijk punt van discussie is de normering van de waterkwaliteit .
In een aantal amendementen worden vraagtekens geplaatst bij de voorgestelde normen en met name bij de OSPAR-norm voor 2020 .
Ik begrijp wel dat sommigen die norm onduidelijk of juridisch niet te verdedigen vinden .
Ik denk echter dat wij hem toch moeten steunen , omdat wij dan in de bemiddelingsprocedure voor nauwkeuriger normen kunnen zorgen .
Dan enkele woorden over het kwantiteitsbeheer .
Een beroemd Nederlands dichter sprak in zijn gedicht " Herinneringen aan Holland " al van het water dat met zijn eeuwige rampen werd gevreesd en gehoord .
Wij hebben in 1953 een enorme watersnoodramp gehad waar wij ook tegelijkertijd een voortrekkersrol konden spelen op het gebied van waterkering .
In 1990 overstroomden onze rivieren en konden wij constateren dat het aanleggen van kunstmatige werken bovenstrooms , benedenstrooms effecten heeft op het waterbergend vermogen en tot grote schade kan leiden .
Dat betekent dat wij ook op het punt van kwantiteitsbeheer veel moeite moeten doen om ervoor te zorgen dat het boven- en benedenstrooms goed leven is .
Voorzitter , ik wil graag ook beginnen met mijn welgemeende complimenten uit te spreken aan het adres van mevrouw Lienemann .
Zij heeft uitstekend werk geleverd .
Water is een eerste levensbehoefte en een basisrecht .
Iedereen zou over schoon water moeten kunnen beschikken , maar de beschikbaarheid en goede kwaliteit van water is niet vanzelfsprekend , dat moeten velen ervaren , in Zuid-Europa maar nu ook in de Donaulanden .
Water is vaak een bron van conflict tussen landen en tussen bevolkingsgroepen .
Daarom is het belangrijk dat water een onderwerp wordt van internationale coördinatie .
We moeten erkennen dat water een gezamenlijke verantwoordelijkheid is .
Samenwerking binnen een stroomgebied moet vanzelfsprekend zijn .
Te weinig werkingscapaciteit bovenstrooms of juist een te overvloedig gebruik kan benedenstrooms voor problemen zorgen .
Coördinatie is hier het sleutelwoord .
Het probleem van het water wordt steeds actueler .
Wijzigingen in het klimaat , kleine temperatuurstijgingen hebben directe invloed op de regenval .
Sommige gebieden worden droger , veel gebieden worden natter .
Het is tijd voor actie .
In maart vindt in Den Haag het Tweede Wereldwaterforum plaats .
Dit Forum staat voor een wereldwijde visie .
Deze visie moet leiden tot regionale actieplannen voor duurzaam watermanagement en waterbeheer .
Voor het Europees Parlement is nu het moment van actie gekomen .
Wij moeten nu voor een duurzaam waterbeleid als uitgangspunt kiezen en tegelijkertijd moeten wij realistisch zijn .
Maar wij mogen de lat ook niet te laag leggen .
Het gemeenschappelijk standpunt is niet ambitieus genoeg .
Daarom is het noodzakelijk om terug te grijpen op eerdere internationale overeenkomsten ofwel de OSPAR-doelstellingen .
Wij moeten streven naar het uitfaseren van gevaarlijke stoffen in 2020 .
Dat is voor het mariene milieu wel afgesproken .
Het ligt voor de hand dat deze afspraak ook voor andere wateren gaat gelden .
De OSPAR-doelstellingen worden nu uitgewerkt .
Er is een lijst met 400 stoffen opgesteld die duidelijke gevaren voor het milieu opleveren .
Zowel technisch als economisch is het haalbaar om de uitstoot van deze stoffen tot vrijwel nul te reduceren en daar moeten wij nu opnieuw voor kiezen .
De richtlijn moet natuurlijk ook bindend zijn .
Landen benedenstrooms moeten erop kunnen rekenen dat landen bovenstrooms de kwaliteitsdoelstellingen nakomen .
Kwaliteit heeft een prijs , maar vervuiling kan voor de toekomst een veel hogere prijs blijken te zijn .
Mijnheer de Voorzitter , mevrouw de commissaris , ik wil mevrouw Lienemann mijn diepe respect betuigen voor het buitengewone werk dat zij met haar verslag over deze waterrichtlijn heeft geleverd .
Ik wil er nog eens op wijzen dat de werkelijk grote milieuproblemen van vandaag - de klimaatverandering , de verwoesting van het regenwoud en de overbevissing van de zee - permanente invloed hebben op onze gemeenschappelijke en absoluut noodzakelijke levensbronnen , die in zekere zin niemands eigendom zijn .
Het is moeilijk precies te zeggen in hoeverre het zoet water in Europa ieders eigendom is en in hoeverre het niemands eigendom is .
Daarom is het vanuit strategisch oogpunt belangrijk dat de verantwoordelijkheid voor het water wordt vastgelegd .
Het is ook van belang dat de verschillende waterlopen als één geheel worden beschouwd en aangepakt , ongeacht de vraag wie eigenaar is van het ene of het andere deel van een gemeenschappelijke waterloop .
Geachte collega ' s , zoals gezegd vormt het voorstel voor een richtlijn een heuse historische kans om de lappendeken , de wirwar van Europese verordeningen en richtlijnen te vereenvoudigen en te verbeteren en zo de milieubescherming in Europa naar een hoger niveau te tillen .
Toch heb ik de indruk dat het waterbeleid uit de kaderrichtlijn gekenmerkt wordt door deregulering en renationalisering .
Ik hoop ook dat de stemming geen slag in het water wordt , en daarom vind ik twee punten van wezenlijk belang .
Om te beginnen het OSPAR-verdrag .
Wij weten dat het voorstel van de Commissie niet ver genoeg gaat .
Helaas geldt dit ook voor het voorstel van de Commissie milieubeheer , volksgezondheid en consumentenbeleid .
Het volstaat niet voorstellen te doen als het zo uitkomt .
Wat wij nodig hebben , is een doelstelling die spoort met het OSPAR-verdrag en die juridisch absoluut bindend is .
Alleen dan komt er rechtszekerheid en vooral afdwingbaar recht .
Al het andere zou niets uithalen en zou niet kunnen verhinderen dat milieurampen zoals die nu in Roemenië en Hongarije plaatsvinden zich ook bij ons voordoen .
Ik vind het betreurenswaardig dat de nationale regeringen zich niet sterk willen maken voor een juridisch bindende waterbescherming , al zijn zij internationale verplichtingen aangegaan onder het OSPAR-verdrag .
Volgens mij moeten wij dan maar in hun plaats treden , en zo laten zien dat wij de geloofwaardigheid van onze politiek niet laten ondergraven .
Het is ook belangrijk dat het principe " de vervuiler betaalt " versterkt wordt .
Prijzen moeten de waarheid over het milieu spreken .
Wij mogen niet door de knieën gaan voor de lobbyisten van de agrarische en de chemische industrie .
In plaats daarvan moeten we campagne voeren en ook in onze stemming tot uiting brengen dat wij het principe aanhangen dat de vervuiler betaalt , en dat de prijzen daarom ook kostendekkend moeten zijn .
Water is onze voornaamste levensbron , en wij moeten er in onze stemming voor zorgen dat er prikkels gegeven worden en dat er druk wordt uitgeoefend om het OSPAR-verdrag ook echt na te komen .
Met behulp van gesloten productiekringlopen kan dat , al het andere zou een verwatering van de richtlijn zijn .
Laten we deze kans aangrijpen !
Mijnheer de Voorzitter , ik wil in de weinige tijd die tot mijn beschikking staat de rapporteur feliciteren met haar verslag en ingaan op de drie beginselen die zo duidelijk in haar amendementen naar voren komen en waaraan al het andere ondergeschikt dient te worden gemaakt .
Ten eerste : water is geen gewone handelswaar , maar een erfgoed dat de volkeren van de Europese Unie toebehoort .
Ten tweede : het uiteindelijke doel is de volledige uitbanning van alle schadelijke stoffen in het oppervlaktewater en het grondwater .
En ten derde : de bevolking dient voorgelicht te worden zodat zij zich actief kan inzetten voor de terugwinning van water en verspilling van dit kostbare goed kan voorkomen .
Ik weet dat deze richtlijn voor problemen kan zorgen aangezien de verschillende realiteiten van de diverse lidstaten hier aan bod komen .
In het noorden van Europa ziet de situatie er heel anders uit dan in het zuiden terwijl die landen die te maken hebben met woestijnvorming op hun beurt weer met andere problemen te kampen hebben .
Dat weet ik .
Maar er zijn enkele amendementen die vooral ten bate komen van de zuidelijke landen .
Ik doel in het bijzonder op amendement 43 waarin met betrekking tot het waterprijsbeleid staat dat de lidstaten bij de besluitvorming de sociale en milieutechnische omstandigheden van de betrokken landen in acht moeten nemen .
Voorts zijn er problemen op het vlak van de overdracht van water tussen stroomgebieden .
In mijn land - ik kom uit het noorden van Spanje - bestaat een groot verschil tussen het noorden en het zuiden en er ontstaan allerhande problemen bij de overdracht van water van de ene naar de andere plek .
Maar in het verslag van mevrouw Lienemann staat ook dat de ontvangende waterlichamen spaarzaam en waakzaam moeten zijn met hun watervoorraad .
Ik weet dat dit verslag moeilijk ligt vanwege de uiteenlopende realiteiten van de lidstaten .
Desalniettemin moeten wij ervoor zorgen dat deze kaderrichtlijn wordt goedgekeurd zodat rampen als nu met de Donau en in het verleden met de Doñana voorkomen kunnen worden .
Mijnheer de Voorzitter , wij mogen niet toestaan dat de Europese wateren vergiftigd worden .
Wij hebben een richtlijn nodig die de politieke wil van de regeringen meer kracht bijzet om een voor ieder zo kostbaar goed als water te behouden .
Mijnheer de Voorzitter , mijn complimenten aan de rapporteur voor haar fantastische verslag .
Ik ben lid van dit Parlement als vertegenwoordiger van Ierland , een land met grote watervoorraden van hoge kwaliteit .
Ik steun de overgrote meerderheid van de voorstellen in deze richtlijn .
Ik wil me echter concentreren op de meningsverschillen tussen de parlementaire milieucommissie en de Raad , die zijn gemeenschappelijk standpunt over dit vraagstuk al heeft gepubliceerd .
De Raad streeft ernaar de gewenste kwaliteit van het oppervlaktewater binnen 16 jaar nadat de richtlijn van kracht wordt te bereiken .
Als het aan de parlementaire milieucommissie ligt wordt die periode echter teruggebracht tot tien jaar .
Ik zie geen reden waarom de lidstaten van de Europese Unie ervan zouden moeten afzien de belangrijkste bepalingen van deze richtlijn op zo kort mogelijke termijn ten uitvoer te leggen .
Dan wil ik het nu hebben over de amendementen die morgen aan het Parlement worden voorgelegd betreffende het uitgangspunt van de terugwinning van de kosten van waterdiensten .
In zijn gemeenschappelijk standpunt stelt de Raad dat de regeringen van de Europese Unie rekening moeten houden met de terugwinning van de kosten van waterdiensten .
Het gemeenschappelijk standpunt vermeldt geen streefdatum waarop dit uitgangspunt ten uitvoer zou moeten worden gelegd .
In amendement 43 wordt ervoor gepleit dat het waterprijsbeleid in Europa de gebruikers in voldoende mate stimuleert om de watervoorraden efficiënt te benutten .
Bovendien zou een onderverdeling van de verschillende economische sectoren in tenminste bedrijfsleven , huishoudens en landbouw ervoor moeten zorgen dat dit beleid ten uitvoer wordt gelegd .
Als deze amendementen morgen niet voldoende steun krijgen , is dat een duidelijk signaal dat het waterverbruik van huishoudens in de gehele Europese Unie moet worden bijgehouden , en dat de tarieven moeten worden aangepast .
Dit zal politiek gezien nogal moeilijk liggen , niet alleen in Ierland maar ook in andere lidstaten zoals Portugal , Griekenland en Spanje .
Mijnheer de Voorzitter , om te beginnen dank ik mevrouw Lienemann voor haar verslag .
Hier en nu wordt beslist in hoeverre de EU tijdens de komende jaren concrete maatregelen zal nemen voor een schoner aquatisch milieu .
Het Parlement wijzigt daartoe het gemeenschappelijk standpunt van de Raad en neemt het voortouw in het streven naar een schoner milieu .
Als de richtlijn in kwestie niet gewijzigd wordt , dan kan dit verregaande en noodlottige gevolgen voor het milieu en het drinkwater hebben .
Bovendien krijgen de Europese industrie en de Europese bevolking daardoor verkeerde signalen .
Het is belangrijk dat de totale hoeveelheid toegestane lozing van chemische stoffen in onze watergebieden beperkt wordt .
Het neemt veel te veel tijd in beslag om elke stof van de 10.000 chemische stoffen die in omloop zijn , te meten .
Zolang mogen we niet wachten .
Daarom verzoek ik het Parlement om amendement 108 te steunen en de woorden " waterverontreiniging veroorzaakt door afzonderlijke verontreinigende stoffen " te vervangen door " voorkomen van waterverontreiniging door lozingen voortdurend terug te dringen " .
Wij kunnen de milieubescherming niet op de lange baan schuiven door ons in details te verliezen en moeten nu de totale lozing van gevaarlijke stoffen in de natuur beperken .
De Europese ministers van Milieu moeten het OSPAR-verdrag steunen , omdat dit nu reeds definieert wat gevaarlijk is voor het milieu .
Dit verdrag moet de leidraad zijn in het streven naar een schoner milieu , dat we voor onszelf , maar vooral voor onze nakomelingen , moeten bereiken .
Mijnheer de Voorzitter , het is niet gemakkelijk een samenvatting te geven van al de vraagstukken die in deze zo belangrijke en ingewikkelde richtlijn aan de orde komen .
Met het Verdrag van Amsterdam wordt bevestigd dat preventie , toepassing van het beginsel " de vervuiler betaalt " en duurzame , milieuvriendelijke ontwikkeling prioriteiten zijn .
Na hetgeen zich heeft voorgedaan in het spanningsveld tussen economische ontwikkeling en milieubescherming , en met name waterbescherming , kan niemand meer enige twijfel hebben over de noodzaak de milieukosten in de prijzen door te berekenen en het bedrijfsleven via de verlening van faciliteiten voor schone systemen van zijn verantwoordelijkheid te doordringen .
Deze wisselwerking doet zich in veel bedrijfstakken voor maar met name in de landbouw .
De relaties tussen landbouw , milieu en water , tussen positieve en negatieven gevolgen , tussen sterk uiteenlopende lokale situaties en productiestelsels zijn zeer ingewikkeld .
Daarin baant zich nu het begrip " goede landbouwpraktijken " een weg .
Een goede landbouwpraktijk is een productiemethode die kan voldoen aan de vereisten van de Gemeenschap inzake bescherming van de waterhulpbronnen .
De Gemeenschap wil bij de bescherming van het water verder gaan dan de basisnormen , met al de daaruit voortvloeiende gevolgen in verband met kostenverhoging en inkomensvermindering .
Daarom is het noodzakelijk een krachtige , geïntegreerde strategie toe te passen die ons in staat stelt het waterbeheer in het middelpunt van een duurzaam economisch productiemodel te plaatsen .
Men mag dan ook de twee doelstellingen in verband met enerzijds het voorkomen van verslechtering van het oppervlakte- en grondwater en anderzijds de verbetering en het herstel van de waterkwaliteit niet van elkaar loskoppelen .
Dat zou leiden tot een reeks overbodige prioriteiten en ten koste gaan van goed gestructureerde , specifieke maatregelen voor een geïntegreerde aanpak met gebruik van de best beschikbare technologie .
Om de door gevaarlijke stoffen veroorzaakte vervuiling van het watermilieu op optimale wijze te kunnen bestrijden moet men , zowel op nationaal als op communautair vlak , een wetgeving uitvaardigen waarmee de verschillende soorten van door menselijke productieactiviteiten vervuilde waterbronnen gemakkelijker kunnen worden geïdentificeerd .
Tot slot is het noodzakelijk een systeem uit te werken voor de opstelling van een objectieve lijst van mogelijk gevaarlijke stoffen .
Deze lijst moet gebaseerd zijn op een zo groot mogelijk aantal inlichtingen over chemische , fysische en biologische eigenschappen .
Dan kan men een uit verschillende strategische niveaus bestaand , geïntegreerd actiemodel opzetten dat het water , dit voor iedereen zo belangrijke goed , daadwerkelijk zal beschermen .
Mijnheer de Voorzitter , mevrouw de commissaris , geachte collega ' s , het duurzaamheidsbeginsel is verankerd in het Verdrag van Amsterdam .
Als wij het ernstig nemen , dan kan ons op termijn maar één doel voor ogen staan : de lozingen in onze waterlopen tot nul te reduceren .
We moeten namelijk zodanig met onze watervoorraden omspringen , dat toekomstige generaties niet door ons waterverbruik onder druk komen te staan .
Daarom moeten we strenge normen ontwikkelen , zodat we dat langetermijndoel kunnen halen .
Met haar amendementen wil mevrouw Lienemann bereiken dat we tot zinvolle kwaliteitsnormen komen , zodat menselijk watergebruik op een goede dag niet meer gelijk staat aan waterverbruik , maar dat wij het waterbestand op zijn bestaande peil houden .
Daarom steun ik de amendementen van mevrouw Lienemann ten volle .
De richtlijn reikt enkele zeer positieve elementen aan , die we gerust nog een keer naar voren kunnen halen .
Om te beginnen is de publieke opinie inderdaad uitgebreid bij de zaak betrokken en voorgelicht .
Dat is bijna nog bij geen enkele Europese richtlijn gebeurd .
Ten tweede is er de dwang om samen te werken .
Ik vind het verheugend dat onze wateren nu als een geheel bekeken worden en dat overheden zowel binnen de afzonderlijke nationale staten als grensoverschrijdend gedwongen worden nu eindelijk eens met elkaar samen te werken en de kwaliteit van onze wateren gezamenlijk op een hoger peil te brengen .
Ten derde wilde ik het over de termijnen hebben .
Het is mijn diepste overtuiging dat wij strakke , strenge termijnen nodig hebben , zodat we ook inspanningen leveren voor ons doel op de lange termijn .
Ik vergelijk het graag met een situatie die zich in december voordoet .
Als het december is , weet iedereen dat het de vierentwintigste Kerstmis is , en beginnen we cadeautjes te kopen .
Hoe zou het nu zijn als we in december wisten dat het over dertig jaar pas Kerstmis was ?
Iedereen weet hoe we dan zouden zijn .
Precies daarom hebben we voor het waterbeleid een strak tijdschema nodig .
Ik steun de voorstellen van de rapporteur nadrukkelijk , en ik ben van mening dat we voor alle deelgebieden van deze richtlijn - of het nu gaat om de lijst met maatregelen of de werkgelegenheid - een strak tijdschema nodig hebben .
Mijnheer de Voorzitter , de doelstelling van de richtlijn moet zijn dat de lidstaten een algemene bescherming van het grond- , drink- en oppervlaktewater tot stand brengen en dat het beschermingsniveau beantwoordt aan de bestaande EU-wetgeving .
Mag ik erop wijzen dat vroegere besluiten betreffende de nitraatrichtlijn nog steeds niet in alle lidstaten in nationale wetgeving zijn omgezet , ondanks de gemeenschappelijke EU-beschikking .
Dit voorstel verscherpt de bescherming van het mariene milieu op een aantal punten en overschrijdt daarmee de huidige milieudoelstellingen .
Het voorstel streeft ernaar de concentratie van natuurlijke stoffen in het mariene milieu terug te brengen tot de natuurlijke achtergrondsconcentraties en de concentratie van kunstmatige , door de mens gemaakte stoffen tot bijna nul .
Dit is onmogelijk en zelfs in strijd met de natuur .
De goedkeuring van dit verslag zal ernstige gevolgen hebben voor de landbouwsector in de EU , indien de concentraties van bijvoorbeeld fosfor en stikstof de achtergrondsconcentraties van deze stoffen in het aquatisch milieu niet mogen overschrijden en indien de grenswaarde voor pesticiden in het aquatisch milieu op nul wordt vastgesteld .
De Europese landbouw zal bijvoorbeeld niet langer graan met een hoog proteïnegehalte voor brood kunnen verbouwen .
Het resultaat daarvan zal zijn dat de landbouwproductie naar andere landen verhuist wat de Unie op het gebied van werkgelegenheid en economie veel geld zal kosten .
De paragrafen over de waterkaderrichtlijn die dit thema betreffen , kan ik bijgevolg niet steunen .
Voorzitter , geachte collega ' s , water is een kostbare grondstof .
Miljoenen mensen beschikken niet eens over zuiver water , een absolute voorwaarde om te overleven .
Het hoeft ons dan ook niet te verwonderen dat water aan de basis ligt van oorlogen .
Ook de kapitalistische wereld zet zijn pionnen uit om maximale controle over de watervoorraden te verwerven .
Van enig algemeen belang of solidariteit is daarbij zelden sprake .
Europa staat dus voor een zware taak : het zowel qua doelstellingen als qua middelen versnipperde communautaire waterbeleid samenbrengen in een meer samenhangende kaderwetgeving .
Ik moet bekennen dat ook in mijn land , Vlaanderen , er nog een lange weg te gaan valt .
Ook wij werden onlangs nog hiervoor door de Commissie op de vingers getikt .
Ieder zinnig mens wil dat deze kaderrichtlijn gebruikt wordt als een stok achter de deur voor de beleidsvoerders die nu tekortschieten .
Het gemeenschappelijk standpunt is wat dat betreft een farce , een vrijblijvend werkstuk , een waar affront aan de OSPAR-afspraken .
Voor ons ligt zelfs een tijdpad van implementatie dat tot 34 jaar gerekt kan worden .
Mijn kinderen zullen dan ouder zijn dan ik nu .
Geef toe : dit is niet ernstig .
Morgen kunnen wij kiezen voor een zwak en vrijblijvend kader dat de toekomst van onze kinderen vergiftigt .
Ofwel kiezen wij voor de amendementen van mijn fractie , van de rapporteur of van de commissie leefmilieu .
Tenslotte nog dit .
Er werd de jongste maanden bij ons enorm gelobbyd .
Wat opviel in dit dossier was de enorme druk van de Raad van ministers .
In eigen land gebeurde dit zowel door de Vlaamse als de Waalse milieuadministraties .
Zij verkiezen het zwakke gemeenschappelijk standpunt ten voordele van de verdergaande positionering van ons Parlement .
Ik vraag mij echt af of dit een demarche is met medeweten van de groene ministers van leefmilieu in mijn land .
Collega ' s , mooie woorden volstaan niet langer .
Wij moeten het roer resoluut omgooien .
Bij de stemming morgen kunnen wij duidelijk maken dat Europa werk maakt van een verantwoord en toekomstgericht waterbeleid .
Dat kan onze geloofwaardigheid alleen maar vergroten .
Het debat wordt onderbroken en wordt om 21.00 uur hervat .
 
Dialoog over Europa : de institutionele hervorming Aan de orde is de mededeling van de Commissie - Dialoog over Europa - Inzet van de institutionele hervorming .
Mijnheer de Voorzitter , dames en heren afgevaardigden , de Commissie is momenteel volop in debat , en we zijn nog lang niet klaar .
Ik ben dus vooral gekomen om het met u te hebben over een nieuw initiatief dat de Commissie zou willen nemen om het probleem aan te pakken , zoals trouwens ook op de agenda van uw Parlement staat aangegeven .
Ons initiatief biedt niet de enig mogelijke oplossing , maar het gaat hier dan ook om een grote uitdaging , een uitdaging die moet worden aangegaan door iedereen die aan de opbouw van Europa meewerkt , in de eerste plaats natuurlijk u als leden van het Parlement , maar ook ikzelf als commissaris , de ministers die in de Raad zetelen en de nationale parlementsleden .
Ik zou er zelfs nog de ambtenaren aan toevoegen die binnen de diverse instellingen werken en die zich eveneens willen inzetten voor de opbouw van Europa .
Vanmorgen tijdens het lange debat waaraan ik samen met voorzitter Prodi heb deelgenomen , hebben velen van u het gehad over het tekort aan democratie en de kloof tussen de Europese instellingen en de burger .
Ik zeg dit niet alleen om de vraag te stellen wie wat doet , zoals een van u het zo duidelijk en krachtig onder woorden heeft gebracht , al moet de burger op zijn minst weten wie wat doet binnen onze afzonderlijke instellingen .
Maar de volgende vraag die we meteen moeten stellen , is wat wij met elkaar willen doen , waar wij met elkaar naartoe willen , met name met de landen die zich bij ons gaan voegen .
Het tekort aan democratie stoort ons ook .
Daarom hebben wij juist op de eerste dag na de opening van de intergouvernementele conferentie - waarop ik de eer zal hebben samen met de heer Prodi de Commissie te vertegenwoordigen en waar wij zoals gezegd in goed vertrouwen zullen samenwerken met uw twee vertegenwoordigers , de heer Brok en de heer Tsatsos - binnen ons college besloten een " Dialoog voor Europa en over Europa " van start te laten gaan .
Zo willen wij ook van onze kant een bijdrage leveren aan het rechtstreekse contact met de burger .
Alle commissarissen hebben de toezegging gedaan bij elk bezoek aan een lidstaat - en niet alleen hun eigen lidstaat - of een regio - in mijn geval gebeurt dat drie of vier keer per maand - tijd vrij te maken voor een rechtstreekse dialoog met de burgers , en niet alleen met de elite of de functionarissen van de instellingen die we gewoonlijk ontmoeten .
Zij zullen rechtstreeks met de mensen in contact treden op universiteiten , middelbare scholen of fabrieken om te antwoorden op hun vragen en te luisteren .
Dat wordt dus ons aandeel , net zoals u het uwe hebt in deze noodzakelijke inspanning , deze voorname plicht om het tekort aan democratie weg te werken en de kloof tussen de burger en onze werkzaamheden te overbruggen .
Dit initiatief willen wij in samenwerking met de lidstaten en het Europees Parlement tot uitvoering brengen .
We zullen het verloop ervan regelmatig evalueren , zodat we een goede indruk krijgen van de publieke opinie en we ons optreden desnoods kunnen aanpassen of heroriënteren .
Wij willen ook samenwerken met de nationale parlementen , plaatselijke volksvertegenwoordigers , niet-gouvernementele organisaties , diverse sociale en professionele groepen en de media .
Het gaat om de mening van politieke partijen en groeperingen , leden van het Europees Parlement , van de nationale parlementen , zoals ik net gezegd heb , gemeenteraadsleden , nationale parlementsleden , het Comité van de Regio ' s , het Economisch en Sociaal Comité , organisaties uit het maatschappelijk middenveld , en universiteiten .
Ik wil er trouwens nog eens aan herinneren - voorzover dat nodig mocht zijn - dat het Europees Parlement zelf op 1 februari jongstleden al het initiatief heeft genomen tot een eerste werkvergadering met vertegenwoordigers van de nationale parlementen , met de vertegenwoordigers dus van de burgers uit elke lidstaat .
Ik dank voorzitter Napolitano hier nogmaals voor .
De Commissie zal de lidstaten voorstellen zich bij deze operatie aan te sluiten , hetzij in het kader van een samenwerking ad hoc , hetzij binnen een meer gestructureerd partnerschap .
We gaan een plan opstellen voor onze contacten met de media en zullen nauwe contacten onderhouden met het voorzitterschap van de Unie en het Europees Parlement .
Ik heb gezegd in welke omstandigheden de commissarissen zelf deel zullen nemen aan ontmoetingen en bezoeken op het terrein .
Wat wij willen , is het debat met de burger aangaan .
Zonder u de les te willen lezen - dat in geen geval - zou ik u willen zeggen dat ik toen ik minister van Buitenlandse Zaken van mijn eigen land was , de noodzaak gevoeld heb om elke week een rechtstreekse dialoog met de burger te voeren in een van onze regio ' s .
Daarbij heb ik gemerkt dat er een enorme behoefte bestaat om Europa een gezicht te geven .
Daarom nam ik elke week een Europese commissaris - niet alleen Franse commissarissen trouwens - , een ambassadeur met standplaats Parijs of een Europese volksvertegenwoordiger mee .
Tijdens die gesprekken heb ik gemerkt dat er talloze vragen leven , dat het zinnige vragen zijn , dat de mensen gerespecteerd willen worden , dat ze willen dat we naar hen luisteren en dat we uitleg geven .
Dat is precies wat we gaan doen .
Daarvoor hebben we een budget van ongeveer 4 miljoen euro nodig , dat u ons hoop ik ter beschikking zult stellen .
Voor de begroting van 2001 moeten we hiervoor een krediet reserveren , want wij zien dit niet als een eenmalig experiment , maar als iets wat we op redelijk duurzame basis willen doen in 2000 en 2001 , dus in de loop van de hele intergouvernementele conferentie en het daaropvolgende ratificatieproces .
Wij starten deze dialoogronde op 8 maart in Brussel met een groep van 700 jonge stagiairs van de Commissie .
Uw Voorzitter , Nicole Fontaine , heeft zich bereid getoond samen met voorzitter Prodi en een aantal commissarissen deel te nemen aan deze dialoog .
Ik zal er verder voor zorgen , dames en heren afgevaardigden , dat telkens wanneer een commissaris in dialoog treedt , de Europese parlementsleden die ter plaatse het snelst beschikbaar zijn , persoonlijk aanwezig kunnen zijn om het standpunt van het Parlement te vertegenwoordigen en de rol en het werk van het Europees Parlement toe te lichten .
Dit is wat ik te zeggen had , mijnheer de Voorzitter .
Voor het overige ben ik bereid te antwoorden op vragen , suggesties en voorstellen van de aanwezige afgevaardigden .
Collega ' s , u kent de regels .
U wordt verzocht vragen te stellen , en niet in eerste instantie om lange verklaringen af te leggen .
U hebt ieder één minuut om uw vraag te formuleren .
Mijnheer de Voorzitter , ik kan mijn waardering - en , ik neem aan , ook die van de Commissie constitutionele zaken , waar ik voorzitter van ben - tot uiting brengen voor dit initiatief van de Commissie .
Dit initiatief strookt trouwens met hetgeen het Parlement in zijn resolutie van 18 november jongstleden heeft aangegeven .
Ik heb eveneens geluisterd naar de toelichting van commissaris Barnier op de betrekkingen en de band met het Europees Parlement bij de uitvoering van dit programma .
Commissaris Barnier , zou het echter , met uw permissie , niet mogelijk zijn in de tekst van de mededeling iets meer te zeggen dan die wat kil aandoende zin : " Elle sera conduite en liaison avec le Parlement europeen " ?
Mijns inziens is het goed duidelijk te maken dat er overeenstemming bestaat ten aanzien van de intenties en de inspanningen , temeer daar volgens mij hier een coördinatieprobleem rijst tussen enerzijds het initiatief van de Commissie - dat niet uitsluitend , maar eveneens tot nationale afgevaardigden is gericht - en anderzijds het programma van onze commissie .
Wij hebben een studiedag belegd op 1 februari jongstleden waaraan ook de Commissie een belangrijke bijdrage heeft geleverd en waaraan ook u refereerde .
Wij hebben toen besloten tijdens elke vergadering van onze commissie een debat te wijden aan de meest recente ontwikkelingen in de intergouvernementele conferentie .
Bij elke vergadering van onze commissie zullen wij dus de hopelijk competente en omvangrijke deelname hebben van nationale afgevaardigden .
Dit zal een kanaal zijn dat het initiatief van de Commissie uitstekend zal kunnen flankeren .
Dank u , voorzitter Napolitano .
Ik kan u bevestigen dat ons voorstel geheel in de geest van de resolutie van 18 november is geformuleerd .
Ik wil eraan toevoegen dat ik het bij de Commissie heb kunnen indienen dankzij de medewerking en het begrip van mijn collega ' s Viviane Reding en Günther Verheugen .
De grote uitdagingen die wij moeten toelichten en waar onze landgenoten in elke lidstaat veel vragen over hebben , zijn immers de uitbreiding - de kansen die zij biedt en de risico ' s die zij in zich draagt - en de institutionele hervorming .
Ik besef heel goed waarom u zich zorgen maakt , voorzitter Napolitano , en er zal een interinstitutionele werkgroep worden ingesteld die in maart met een eerste vergadering van start moet gaan .
Ik zal erover waken dat deze werkgroep verder gaat dan wat er nogal droog in de tekst van de Commissie wordt opgesomd , en dat er niet zozeer gedacht wordt in termen van contacten onderhouden , maar meer van samenwerking en coördinatie van de initiatieven die u de komende twee jaar neemt , die wij nemen , elk van onze kant , maar die we in ieder geval met elkaar nemen .
Dames en heren afgevaardigden , als we deze dialoog willen aangaan , is er werk voor iedereen .
Mijnheer de Voorzitter , mijnheer de commissaris , dat u zo vaak het woord burger in de mond neemt , klinkt ons als muziek in de oren .
In dit Parlement wordt er hoe langer hoe meer over de publieke opinie gepraat .
Angst voor de publieke opinie is zoals u weet een ietwat paternalistisch begrip , maar ons Parlement is wat het is , en we zullen het ermee moeten doen .
Ik had u in verband met de intergouvernementele conferentie een gerichte vraag willen stellen .
Als ik goed ben geïnformeerd , buigt het Hof van Justitie in Luxemburg zich momenteel aandachtig over een belangrijke kwestie : de fraudebestrijding en OLAF .
Zoals u weet zijn er problemen met ons Parlement , maar ook met een aantal Europese ambtenaren , die ook Europese burgers zijn .
Gezien de toenemende dringendheid van deze kwestie zou ik u willen vragen of de Commissie de mogelijkheid heeft overwogen de structuur van OLAF compleet te wijzigen en de bestrijding van fraude zowel in de lidstaten als in de Europese instellingen bij de bevoegdheden van het Hof van Justitie onder te brengen .
Mijnheer Dupuis , om te beginnen hecht ik in mijn openbare hoedanigheid veel waarde aan het woord burger .
Het is een van de mooiste woorden van de democratie en het moet volgens mij gebruikt worden .
We gaan een dialoog aan met de burger , ook met de meest bescheiden burgers en met hen die het verst verwijderd zijn van de centra waar de beslissingen genomen worden en de informatie voorhanden is .
Nu u het over de intergouvernementele conferentie heeft , wil ik graag in herinnering roepen dat wij in de geest van de werkzaamheden van dit Parlement het idee in de Commissievoorstellen hebben opgenomen van een Europese openbare aanklager .
Het gaat dan met name om fraudebestrijding , om precies te zijn fraude ten nadele van de communautaire belangen en de communautaire begroting .
Zo ' n Europese openbare aanklager zou bevoegd zijn om van begin tot eind een vooronderzoek in te stellen naar een fraudezaak ten nadele van de communautaire belangen of de communautaire begroting , en die bevoegdheid zou ook in de Verdragen worden vastgelegd , wat inhoudt dat zij door de lidstaten zou worden erkend .
Zoals klaar en duidelijk is gebleken , met klinische onweerlegbaarheid zou ik haast zeggen , is de gerechtelijke samenwerking niet meer toereikend om dit soort fraude aan te pakken , of die nu binnen of buiten de instellingen gepleegd wordt .
Vandaar dat wij voorstellen een Europese openbare aanklager aan te stellen die van begin tot eind een vooronderzoek kan instellen en de zaak vervolgens kan laten overnemen en berechten door de meest geschikte nationale rechterlijke instantie .
In antwoord op uw tweede opmerking over het Hof van Justitie : wij hebben nog geen standpunt bepaald met betrekking tot het Hof van Justitie , omdat we het verslag-Dur nog maar een paar dagen in ons bezit hebben .
De Commissie zal , zoals ik heb toegezegd , haar voorstellen voor een advies aan de intergouvernementele conferentie over het gerechtelijk bestel en het Hof van Justitie in de komende weken formuleren .
Mijnheer de Voorzitter , mijnheer de commissaris , graag hoorde ik uw commentaar op het bericht dat wij eergisteren in het meest bekeken actualiteitenprogramma op de Deense televisie hoorden .
Blijkbaar had een ambtenaar van de Commissie aan een Oostenrijks zakenman gezegd dat hij misschien niet zou mogen deelnemen aan een wetenschappelijk uitwisselingsproject met ondernemingen uit andere landen , waaronder Denemarken , omdat hij Oostenrijker is .
Graag hoorde ik u bevestigen dat deze ambtenaar , indien hij inderdaad gezegd heeft dat een Oostenrijkse onderneming niet kan deelnemen aan gemeenschappelijke uitwisselingsprojecten , het bij het verkeerde eind heeft .
Indien hij dit niet gezegd heeft , is er uiteraard niets aan de hand .
Kunt u dat bevestigen ?
Mijnheer Haarder , voorzover ik weet is geen enkele ambtenaar bevoegd dergelijke uitspraken te doen .
Op persoonlijke titel kan ik u zeggen dat het niet eerlijk zou zijn Oostenrijkse burgers , ondernemingen en werknemers te laten boeten voor de ongerustheid die de nieuwe regeringscoalitie in hun land heeft gewekt .
Ik zal dit onmiddellijk na deze vergadering natrekken of laten natrekken , maar in afwachting daarvan herhaal ik wat ik u gezegd heb : de Commissie heeft nooit iets dergelijks gezegd en heeft ook niemand tot dergelijke uitspraken gemachtigd .
In algemene zin zijn er wel andere lessen te trekken uit wat er in Oostenrijk gebeurt , mijnheer Haarder .
Ik heb zelf al een aantal mogelijke reacties op deze uitdaging op een rijtje gezet .
We moeten terugkeren naar datgene waar we met elkaar sinds 1957 mee bezig zijn .
Een economische gemeenschap ?
Natuurlijk , maar ook een gemeenschap van waarden en een handvest van de grondrechten die de individuele burger beter en duidelijker zullen beschermen .
Wat betreft artikel 13 van het Verdrag over discriminatie , hebben wij in ons advies van 26 januari , dus vóór de Oostenrijkse crisis , voorgesteld dat het na de intergouvernementele conferentie onder de beslissing bij gekwalificeerde meerderheid zou vallen en niet meer onder de unanimiteitsregel .
Verder bestaat nog de hypothetische mogelijkheid - zeg ik op persoonlijke titel - dat we artikel 7 aanvullen met een nieuwe alinea om het democratisch toezicht of de democratische alarmfunctie van een rechtsgrondslag te voorzien .
Tot slot is er dan nog het publieke debat .
De beste manier om verkeerde ideeën te bestrijden is andere ideeën naar voren te brengen .
Daarmee kom ik terug bij het onderwerp van onze discussie : ik hecht bijzonder veel geloof aan de waarde en de democratische kracht van het debat , vooral ter bestrijding van demagogie .
Commissaris Barnier , u hebt in uw verklaring sterk de nadruk gelegd op het belang van de dialoog met de burgers van Europa .
Wat de IGC betreft was het Portugese voorzitterschap zoals u weet krachtens de besluiten die in Helsinki zijn genomen specifiek gemachtigd de agenda van de IGC in de loop van die conferentie uit te breiden .
Iedereen weet ook dat het Parlement zijn eigen vertegenwoordigers naar de IGC stuurt : de heer Brok en de heer Tsatsos .
Kunt u , mijnheer de commissaris , echter ook toezeggen dat u , indien de agenda inderdaad door de Raad wordt uitgebreid , daarover verslag zult uitbrengen aan het Parlement zodat we die uitbreiding hier , samen met u , kunnen bespreken ?
Zo kunnen we immers de dialoog met de burgers voortzetten , die u zo sterk hebt benadrukt .
Mijnheer Beazley , mijn antwoord daarop is eenduidig ja , maar dat is eigenlijk niets nieuws .
Voorzitter Napolitano , een groot aantal leden van de Commissie constitutionele zaken , en daarbuiten nog een groot aantal andere parlementsleden hier op de plenaire vergadering aanwezig , weten dat ik , zolang de onderhandelingen lopen , bereid ben namens de Commissie in een geest van transparantie toelichting te komen geven over de ontwikkelingen terwijl ze plaatsvinden .
Ik zal dat misschien anders doen dan professor Tsatsos en Elmar Brok , uw rechtstreekse vertegenwoordigers .
Het is trouwens waarschijnlijk dat we in veel gevallen gezamenlijk toelichting zullen komen geven .
Ik vind het belangrijk dat deze onderhandelingen niet in het geniep plaatsvinden , noch ten aanzien van het Europees Parlement , noch ten aanzien van de nationale parlementen .
Per slot van rekening zullen zij het zijn die zich bij de ratificatie over het resultaat moeten uitspreken .
Daarom heb ik de loftrompet gestoken over het initiatief van de heer Napolitano om op regelmatige basis overleg te voeren tussen de nationale parlementen van de vijftien lidstaten en het Europees Parlement .
Dit gezegd zijnde , is het Europees Parlement de plaats waar de plicht tot transparantie en tot het voeren van een debat over de hervorming van de instellingen begint .
Ik zal er dus het hele jaar zijn , telkens wanneer u dat wilt , om rekenschap af te leggen over onze stellingname en de voortgang van de onderhandelingen .
Mijnheer de Voorzitter , in de eerste plaats mijn compliment voor de aanpak van de Commissie .
Ik denk dat het heel erg goed is dat men het gesprek met de burger vroegtijdig aangaat , want dat is eigenlijk niet gebeurd bij het Verdrag van Amsterdam en het Verdrag van Maastricht en dat heeft alleen maar geleid tot veel wantrouwen .
Twee vragen : ten eerste , u hebt gezegd dat u in gesprek gaat met de burgers en ik begin al met 700 stagiaires bij de Europese Commissie .
Bent u van plan om u ook via de media , dus ook via televisie en via Internet , tot de burgers te richten ?
Mijn tweede vraag is een kritische vraag .
Er is net een transparantievoorstel afgekomen van de Europese Commissie .
Als ik dat vergelijk met het transparantievoorstel dat bij ons in Nederland functioneert op wetgeving , dan is dat een heel kleine afschaduwing daarvan en dat voorstel heeft in Nederland tot veel kritiek geleid .
Mijn vraag is eigenlijk : hoe wilt u de transparantie met betrekking tot de IGC in gaan richten , want de richtlijn die er nu ligt is geen goed voorbeeld daarvan .
Geachte afgevaardigde , minister Maij-Weggen , nu we het toch hebben over transparantie in verband met de intergouvernementele conferentie , u weet goed hoe de zaken zullen worden aangepakt .
De onderhandelingen beginnen trouwens op dit moment .
De groep van vertegenwoordigers is in vergadering in Brussel en ik zal mijn best doen om er dadelijk nog bij te zijn .
De documenten zullen voor het grootste deel openlijk toegankelijk zijn , het zijn werkdocumenten .
We gaan de onderhandelingen in de loop van dit jaar tussen de ministers en de Raad niet voor het oog van de media voeren , maar ik heb mij ertoe verplicht in de meest gepaste fora deze transparantie in de praktijk te brengen en rekenschap af te leggen van het verloop van de onderhandelingen vanuit het perspectief van de Commissie .
Ik kan trouwens moeilijk anders in dit stadium .
We zullen inderdaad alle moderne middelen inzetten , en ik dank u voor uw vraag hierover .
Ik denk met name aan de televisie , die onze openbare debatten kan uitzenden in het ene of het andere land , of zelfs in heel Europa .
Op het Internet zullen we permanente discussiefora openen .
De commissarissen zullen zich verplichten om snel te antwoorden op alle gestelde vragen .
We gaan alle moderne middelen inzetten .
Maar ik geloof ook dat we de moeite moeten nemen zoveel mogelijk naar de mensen toe te gaan .
En al is dit misschien nog wat utopisch , ik zou willen dat een commissaris , als hij kan , of een Europees parlementslid , of een minister overal in Europa naar openbare debatten toe gaat .
Ik heb het bewijs dat het kan .
De meesten van u doen in hun kiesdistricten en in hun regio ' s aan dat soort debatten mee .
Meer vanuit het belang van de Commissie geredeneerd , zou ik willen dat deze instelling een gezicht krijgt voor de burger , dat de mannen en vrouwen die in de Commissie zetelen de burger zo vaak mogelijk ontmoeten .
Mijnheer de Voorzitter , ik ben blij met de toezegging van de heer Barnier om de regio ' s te bezoeken , nadere uitleg te geven en te luisteren naar wat de burgers te zeggen hebben .
Ik zou hem willen uitnodigen voor een bezoek aan mijn eigen regio .
Yorkshire is een vooraanstaande regio op de kaart van Europa , neemt volledig deel aan de Europese interne markt en behoort tot de belangrijkste begunstigden van de Europese structuurfondsen .
Hij kan in zijn beide hoedanigheden als commissaris komen .
Ik zou hem verder willen vragen hoe energiek de Commissie deze voorlichtingscampagne denkt te gaan opzetten .
In sommige lidstaten is er meer nodig dan alleen informatie aan een bevolking die nog niet geheel op de hoogte is .
Die voorlichting blijft natuurlijk belangrijk , maar we moeten daarnaast optreden tegen de desinformatie die de wereld in wordt gestuurd door een zeer actieve anti-Europese lobby en door andere anti-Europese organisaties .
De Commissie zal krachtig moeten reageren op bepaalde vormen van commentaar waarmee ze tijdens deze campagne zal worden geconfronteerd .
Mijnheer Corbett , ik dank u voor uw waardering .
Ik zal uw uitnodiging met plezier aanvaarden en als ik u goed heb begrepen , wilt u dat ik het in Yorkshire niet alleen over de hervorming van de Europese instellingen zal hebben , maar ook over de structuurfondsen .
Ik zal die dubbele taak dus op mij nemen .
Ik ben trouwens vergeten te zeggen dat ik ook vast van plan ben naar de nationale parlementen te gaan , dus niet alleen hun vertegenwoordigers hier te ontmoeten , maar ze ook ter plaatse te bezoeken .
Tien dagen geleden was ik in Westminster .
U ziet , mijnheer Corbett , dat ik de moeilijkheden niet uit de weg ga .
Volgende week ga ik naar de Bundestag in Berlijn .
Ik heb al voor de Franse Senaat gesproken .
Dus zolang dit debat loopt , zal ik , wanneer ik maar even kan , ook op bezoek gaan bij de nationale parlementen .
In de dialoog met de burger is het ons niet om propaganda of marketing te doen , zelfs niet om public relations .
Ik wil dat die dialoog ook echt een dialoog is , dat we eerst een kort filmpje vertonen waarin we objectief het hoe en waarom van de institutionele hervorming uitleggen , en dat iedereen die aanwezig is daarna het woord kan nemen .
We zullen die dialoog organiseren in samenwerking met de lidstaten , hetzij ad hoc , hetzij in het kader van een meer gestructureerde samenwerking , en ik hoop van harte dat de vijftien zich met uw steun bij ons initiatief zullen aansluiten op de manier die zij het meest opportuun en adequaat achten .
Mijnheer de Voorzitter , ik zou graag deel uitmaken van de studiegroep van de heer Barnier met de 700 stagiairs , zodat hij iemand heeft om mee te praten .
Het is immers niet leuk om met zichzelf over de intergouvernementele conferentie en openheid te moeten praten .
Met betrekking tot de intergouvernementele conferentie zei de heer Barnier tot het Parlement dat beslissingen over sociale aangelegenheden niet bij meerderheid worden genomen , maar op pagina 63 lees ik dat voor de gelijke behandeling , het vrije verkeer en het verblijf in een andere lidstaat - dus de verblijfsrichtlijnen - het hele socialezekerheidsstelsel , de verlenging van verordening nr .
1408 en de verlenging van de maatregelen binnen het sociaal beleid , op enkele uitzonderingen na , een gekwalificeerde meerderheid zal gelden .
Heeft de heer Barnier er bij stilgestaan dat hij de zenuw van de nationale verkiezingen raakt ?
Het is immers voor deze thema ' s dat de burgers naar de stembus gaan en een nieuwe meerderheid in het Deense parlement of in andere parlementen kiezen .
Kan dit vanuit Brussel bestuurd worden ?
Is dat een deel van de radicale decentralisatie waarover de heer Prodi het deze morgen had ?
Het deed me de vorige week veel deugd te vernemen dat de Commissie de komende jaren veel aandacht wil gaan schenken aan het begrip subsidiariteit , en dan niet alleen in het licht van betrekkingen tussen de Unie en haar lidstaten , maar ook met aandacht voor regio ' s en steden .
Ik hoop dat de heer Barnier tijdens de dialoog die hij met de Europese regio ' s gaat aanknopen zijn denkbeelden verder uiteen zal zetten en zijn oor goed te luisteren zal leggen .
Mijnheer de commissaris , ik wil inhaken op uw antwoord op een van de voorgaande vragen , waarin u het heeft gehad over wat ik noem het afgrendelen van het Verdrag met het oog op mogelijke aberraties .
Ik doel met name op een diversificatie van de strafmaatregelen die wegens het schenden van de grondrechten tegen een lidstaat kunnen worden uitgevaardigd op grond van artikel 7 .
Denkt u dat deze voorstellen , of voorstellen van deze aard , deel kunnen uitmaken van het mandaat van de intergouvernementele conferentie dat in Helsinki is bepaald ?
Ik heb namelijk niet die indruk .
Vreest u niet dat dergelijke strafmaatregelen misbruikt kunnen worden , dat zij niet zozeer zullen worden ingezet om schendingen van de mensenrechten te bestraffen , maar om eenvoudige meningsverschillen te beslechten , om dissidente meningen te bestraffen die ingaan tegen de dominante Europese gedachte ?
Ja , mijnheer Bonde , wij gaan het debat openen met 700 jongeren in Brussel .
Het komt nu toevallig zo uit dat die in de instellingen en binnen de Commissie gaan werken , en deze gemotiveerde jongeren lijken me een goed begin .
Wat betreft de sociale zekerheid kan ik u bevestigen dat we voorstellen hebben gedaan rond de gekwalificeerde meerderheid en de unanimiteit , los van enige ideologische overwegingen .
Uw land , mijnheer Bonde , vindt het volgens mij net zo belangrijk als andere landen dat de interne markt goed functioneert , dat de concurrentie zo eerlijk mogelijk verloopt en dat er een vrij verkeer van goederen en personen bestaat .
Dat is dus ons uitgangspunt .
Ons voorstel is de gekwalificeerde meerderheid in te voeren voor bepaalde beleidsonderdelen of bepaalde fiscale maatregelen , of op het gebied van sociale zekerheid , wanneer er een rechtsreeks verband bestaat met de interne markt .
Ons voorstel is niet algemeen , het is niet systematisch .
Ik weet heel goed hoe gevoelig belastingen en sociale zekerheid liggen .
Ik ben niet van mening dat we alle nationale sociale zekerheidsstelsels over een kam moeten gaan scheren .
Daar is ook nooit sprake van geweest , het is alleen maar zaak te zorgen dat de interne markt in een Europa met 30 of 27 lidstaten zo goed mogelijk functioneert en te vermijden dat een enkele lidstaat er 26 of 27 andere kan tegenhouden .
Ja , mijnheer MacCormick , ik kan u bevestigen dat deze dialoog verder moet gaan dan de nationale hoofdsteden , dat hij moet worden gevoerd waar de mensen wonen , waar zij hun wortels hebben .
Als ik u iets anders zou zeggen , dan zou ik mezelf tegenspreken als commissaris voor regionaal beleid .
Mijn beleidsterrein is immers een van de meest concrete en zichtbare .
Het is bedoeld om de werkgelegenheid te bevorderen en de levenskwaliteit van de mensen in hun regio te verbeteren .
U zult mij vaak horen zeggen dat mijn beleidsterrein er niet alleen is om de cohesie en de solidariteit tussen verschillende regio ' s te bevorderen , al is dat prioritair , maar ook om de mensen hun wortels , hun tradities , hun ziel en hun identiteit te laten bewaren op de plaats waar zij wonen .
Mijnheer Berthu , het mandaat van Helsinki is duidelijk , en wij wijken er niet van af .
Volgens dat mandaat moeten we prioriteit geven aan de drie fundamentele kwesties die in Amsterdam zijn blijven liggen , met daaraan toegevoegd een aantal institutionele kwesties die daar verband mee houden , en tenslotte enkele vraagstukken waarvan het volgens het Portugese en Franse voorzitterschap opportuun is dat ze aan de onderhandelingen worden toegevoegd .
De Commissie gaat haar boekje niet te buiten als zij hier of daar van mening is dat zij haar advies , dat een groot aantal institutionele kwesties omvat , moet aanvullen .
Ik weet nog niet zeker of we het zullen doen met betrekking tot artikel 7 , en als we het doen , zal dat niet alleen zijn als reactie op een conjuncturele situatie - al is die ernstig genoeg om veertien regeringen van de Unie tot een gezamenlijke reactie te bewegen - maar ook met het oog op de toekomst in algemene zin .
Elk middel om onze gemeenschap van waarden voor eens en voor altijd te versterken , een gemeenschap die we met elkaar vormen sinds onze stichters in 1957 - en zelfs daarvoor - de Unie tot stand hebben gebracht op de puinhopen van de Tweede Wereldoorlog , is welkom .
Ik denk dat u en ik , mijnheer Berthu , het op zijn minst daarover eens kunnen zijn .
Dank u , mijnheer de commissaris .
U hebt alle vragen zeer nauwgezet beantwoord en tegelijkertijd een eerste aanzet gegeven voor de dialoog die u hebt aangekondigd .
Uw efficiëntie en accuratesse strekken ons allen tot voorbeeld .
Het debat is gesloten .
 
Vragenuur ( Commissie ) Aan de orde is het Vragenuur voor vragen aan de Commissie ( B5-0009 / 2000 ) .
Eerste deel Vraag nr .
36 van ( H-0025 / 00 ) : Betreft : Grote kindersterfte in Kosovo Uit de recentste gegevens van de Verenigde Naties die aan de Wereldgezondheidsorganisatie werden overgemaakt , blijkt dat Kosovo de grootste kindersterfte in Europa kent : bijna 50 % van de te vroeg geboren baby ' s haalt het niet .
Bovendien is door de oorlog een sterke stijging van de miskramen vastgesteld , terwijl de kinderen die op tijd worden geboren , minder ontwikkelde levensfuncties vertonen .
Kan de Commissie , gelet op de humanitaire hulp die de Europese Unie verleent en de inspanningen van de VN-gezant , de heer Bernard Couchner , meedelen welke maatregelen genomen zijn om voor de vrouwen in Kosovo het recht op moederschap en een gezonde zwangerschap , bevalling en baby te garanderen ?
Mijnheer de Voorzitter , de Commissie is zich bewust van de bijzonder moeilijke situatie in Kosovo op het punt van de voedsel- en gezondheidsvoorzieningen .
Niet alleen zwangere vrouwen lijden daaronder , maar de gehele bevolking .
Deze situatie is het gevolg van het recente conflict in de regio , maar ook van de jarenlange verwaarlozing die eraan voorafging .
De kindersterftecijfers spreken voor zichzelf en zijn volstrekt onaanvaardbaar .
Ook andere bevolkingsgroepen staan er weinig rooskleurig voor .
De Commissie heeft als reactie hierop de volgende stappen genomen .
Ten eerste zijn er aanzienlijke bedragen vanuit ECHO naar de gezondheidssector gevloeid .
ECHO richt zich momenteel op de verstrekking van medicijnen en medische noodvoorzieningen , op versterking van de instellingen in deze sector en op inentingsprogramma ' s .
De aandacht gaat echter in toenemende mate uit naar de oprichting van een stelsel voor de gezondheidszorg in Kosovo dat zonder verdere steun kan opereren .
UNMIK heeft op dit terrein inmiddels het voortouw genomen .
Ten tweede zijn er urgente maatregelen getroffen voor het ziekenhuis in Mitrovica , waarin in het kader van het wederopbouwprogramma inmiddels voor 1 miljoen euro is geïnvesteerd .
Als gevolg van de spanningen tussen de etnische groepen in deze verdeelde stad wordt er echter slechts mondjesmaat vooruitgang geboekt .
Desalniettemin houdt de Commissie , in samenwerking met UNMIK , haar inspanningen voor dit project op peil , dat zich hopelijk zal ontwikkelen tot een symbool van verzoening tussen de verschillende etnische bevolkingsgroepen .
De Europese Gemeenschap heeft de kosten van de wederopbouw van voorzieningen in de gezondheidszorg en apparatuur voor apotheken en ziekenhuizen becijferd op 4 miljoen euro .
De Commissie gaat zich nu bezighouden met de programmering van de middelen voor 2000 .
We gaan er daarbij vanuit dat we een aanzienlijk bedrag kunnen vrijmaken voor verbetering van het stelsel van de gezondheidszorg .
De nadruk zal komen te liggen op hervormingen voor de lange termijn , met inbegrip van zowel financieringsregelingen voor de gezondheidszorg als opleiding en werving .
We zijn al in overleg getreden met UNMIK om een passende bijdrage van de Commissie aan deze onderneming vast te stellen .
Mijnheer de commissaris , vanmorgen heeft voorzitter Prodi onder andere gezegd dat wij in de Balkan onze doeltreffendheid moeten aantonen , dat in de Balkan onze geloofwaardigheid in het geding is en eindelijk de kloof tussen woorden en daden overbrugd moet worden .
Bent u niet van mening dat de gegevens over de hoge kindersterfte in Kosovo , de hoogste kindersterfte van heel Europa , en meer in het algemeen het beeld van menselijke ellende en vernietiging in Kosovo , op zich al niet een aantasting zijn van onze geloofwaardigheid en een betwisting van onze bekwaamheid om de geloften gestand te doen ?
Verder wil ik u vragen of het beeld van menselijke vernietiging in Kosovo datgene rechtvaardigt wat een militaire interventie om humanitaire redenen heette te zijn ?
Vindt u ook niet dat er geen enkele rechtvaardiging is voor deze inertie , nu op het Europese vasteland zelfs het recht op leven niet meer gegarandeerd is ?
Ik denk niet dat ons bureau voor de wederopbouw noch de task force die we daarvoor hebben ingezet , die beide onvoorstelbaar veel werk verrichten in Kosovo , de suggestie dat ze aan de zijlijn staan toe te kijken als een adequate omschrijving van hun inspanningen zouden aanvaarden .
Ik ga er daarom ook vanuit dat het geachte EP-lid die suggestie niet wilde wekken .
Ze heeft natuurlijk volkomen gelijk met haar bewering dat de geloofwaardigheid van de Unie moet worden afgemeten aan de daadwerkelijke gebeurtenissen , niet alleen in Kosovo maar overal op de Balkan .
Er is mij veel aan gelegen ervoor te zorgen dat de hulp die we bieden de nood op korte termijn effectief kan lenigen .
Ik zou twee korte opmerkingen willen maken aangaande de situatie in Kosovo , die we met alle denkbare inspanningen en in overeenstemming met de WGO proberen te verbeteren .
Ten eerste twijfel ik er niet aan dat de geachte afgevaardigde ervan op de hoogte is dat de gezondheidszorg in Kosovo in de jaren negentig stelselmatig door Belgrado werd ondergefinancierd .
Veel Albanezen kwamen erachter dat ze helemaal geen aanspraak op gezondheidszorg meer konden maken .
Om de nood te lenigen is er een parallel systeem voor de gezondheidszorg opgericht , met behulp van de Mother Teresa Society .
We kampen dus niet alleen met de gevolgen van de strijd , maar ook met de gevolgen van jarenlange verwaarlozing en stelselmatige onderfinanciering .
Ten tweede , en ik weet zeker dat de geachte afgevaardigde ook dit zal onderkennen , wijs ik erop dat de tragische berichten uit Kosovo van de afgelopen weken niet alleen gingen over miskramen of doodgeboortes , maar ook over de sterfte van gezonde zuigelingen na de geboorte .
Dat zijn de tragische gevallen van vrouwen die tijdens of voorafgaande aan de vijandelijkheden hun eigen kinderen hebben gedood .
Het is een afgrijselijke geschiedenis die zich in Kosovo heeft afgespeeld .
We moeten doen wat we kunnen om de gezondheidszorg en andere maatschappelijke sectoren zodanig te herstellen dat ze enigszins in de buurt komen van de normen en het gedrag die een moderne beschaving waardig zijn .
Dat zal echter geen eenvoudige taak blijken .
Mijnheer de commissaris , ik moet u danken voor uw antwoord op de eerste vraag van de collega en ook op de aanvullende vraag .
Ik heb echter nog wat contacten in Kosova en men meldt mij dat de voedselpaketten die onder meer door ECHO worden verspreid vaak van minderwaardige kwaliteit zijn .
In sommige gevallen zijn er ook insecten en zo gevonden in voedsel .
Bent u daarvan op de hoogte ?
Bent u bereid daar tegen op te treden ?
Dat is mijn eerste aanvullende vraag .
Mijn tweede vraag betreft uw verwijzing naar de heropbouw van het ziekenhuis in Mitrovica .
U bent u er wellicht van bewust dat dit ziekenhuis zich in het noordelijk gedeelte van de stad bevindt en dat , gezien de gespannen toestand , de Albanese Kosovaren daar helemaal geen toegang toe hebben .
Wat doet de Commissie om ervoor te zorgen dat ook Albanese Kosovaren in ziekenhuizen terecht kunnen ?
Wat de eerste vraag betreft zal ik tijdens mijn bezoek aan Kosovo begin volgende maand persoonlijk nagaan of de beweringen van de geachte afgevaardigde over de voedselpakketten van ECHO , op waarheid berusten .
Het is voor het eerst dat mij deze kritiek ter ore komt , maar het is een belangrijke zaak die ik vast en zeker zal gaan uitzoeken .
Wat de tweede vraag betreft begrijp ik precies wat de geachte afgevaardigde bedoelt met zijn opmerkingen over Mitrovica .
Enkele maanden geleden heb ik zelf een bezoek gebracht aan deze stad en de situatie met eigen ogen kunnen aanschouwen .
Ik heb toen met plaatselijke leiders van beide gemeenschappen gesproken , ook met de aanvoerder van de Albanezen ter plaatse , die in het verleden zelf als arts had gewerkt en algemeen werd geprezen voor de medische hulp die hij tijdens de vijandelijkheden en daarna had geboden .
Ik ben dus op de hoogte van de ernstige problemen in dat ziekenhuis en kan de geachte afgevaardigde verzekeren dat we ons tot het uiterste zullen inspannen om ervoor te zorgen dat er goede medische voorzieningen in Kosovo worden opgezet die voor alle Kosovaren toegankelijk zijn , ongeacht hun etnische afkomst .
Het acute probleem waar we in Mitrovica voor staan betreft niet alleen de Albanese patiënten , die vaak het ziekenhuis niet inkomen , maar ook de Albanese personeelsleden , die het werken vaak onmogelijk wordt gemaakt .
We zullen proberen oplossingen te bieden , maar dat zal niet eenvoudig zijn .
Vraag nr .
37 van ( H-0029 / 00 ) : Betreft : Turkse blokkade van Armenië De Europese Unie bevordert actief de sociale , economische en politieke betrekkingen met Armenië met behulp van de partnerschaps- en samenwerkingsovereenkomst die op 12 oktober 1999 werd ondertekend .
Welke stappen neemt de Commissie om de Turkse regering ertoe over te halen de economische blokkade van Armenië op te heffen ?
De Commissie steunt iedere poging het conflict tussen Turkije en Armenië te beslechten , en betreurt het dat de betrekkingen tussen deze twee landen vooralsnog niet zijn genormaliseerd .
Het is gezien de huidige politieke omstandigheden echter onrealistisch te verwachten dat de grenzen tussen Armenië en Turkije en tussen Armenië en Azerbeidzjan kunnen worden geopend zolang het conflict over Nagorno-Karabach niet is opgelost .
Mijnheer de Voorzitter , de Commissie zal ook in de toekomst onderhandelen over de manier waarop Turkije in de Europese Unie kan worden opgenomen .
Zal zij ook de voorwaarde stellen dat de discussie pas worden aangevat als de blokkade hier is opgeheven ?
Uiteindelijk zijn we immers allemaal buren van elkaar , en wij willen ook binnen de Europese Unie goede betrekkingen met onze buren .
Mijn vraag is dus : gaat de Commissie dit als voorwaarde stellen om het toekomstige overleg beter te laten verlopen ?
Waar het om gaat is dat we de Minsk-werkgroep van de OVSE steunen bij zijn inspanningen voor een oplossing voor het conflict over Nagorno-Karabach .
We staan klaar om die steun te bieden voorzover dat binnen onze vermogens ligt .
Daarnaast hebben we onder het TACIS-programma substantiële bijdragen geleverd aan de ontwikkeling van Armenië .
Ik zou specifiek willen verwijzen naar het vraagstuk van de Turkse toetreding tot de Europese Unie .
In het kader van de pre-toetredingsstrategie voor Turkije zullen de betrekkingen van dit land met zijn buren , in antwoord op de vraag van de geachte afgevaardigde , nauwkeurig worden bestudeerd .
In Agenda 2000 staat het volgende , ik citeer : " Uitbreiding mag niet betekenen dat we grensconflicten in de Unie importeren . "
Duidelijker kan het bijna niet .
Ik wil er echter nogmaals op wijzen dat we ons vooral zullen moeten richten op het leveren van een bijdrage aan de oplossing van dat conflict , dat al zoveel economische en humanitaire schade heeft aangericht .
Vraag nr .
38 van ( H-0040 / 00 ) : Betreft : Implicaties voor de mensenrechten van de bouw van de Ilisu-dam in Turkije Hoe denkt de Commissie , overwegende dat onlangs aan Turkije de status van kandidaatland is verleend , over de implicaties voor de mensenrechten van de bouw van de Ilisu-dam , gezien de massale verplaatsing van de Koerdische en andere bevolking van het gebied die daarvan het gevolg zal zijn ?
De Commissie beschikt niet over gegevens betreffende de gevolgen van de bouw van de Ilisu-dam voor de bevolking in de regio .
We zullen echter overwegen dit probleem aan te kaarten bij de Turkse autoriteiten , tezamen met andere vraagstukken over regionaal ontwikkelingsbeleid in het kader van de pre-toetredingsstrategie voor Turkije .
Mijn vraag betreft een vergelijkbaar onderwerp , namelijk de gevolgen van deze dam voor de beschikbaarheid van zoet water in de hele regio .
Zoals u weet zal de dam de aanvoer van zoet water naar Syrië en met name Irak beperken .
Gezien de ernstige instabiliteit van deze regio en de zeer reële verwachting , door talloze analisten geuit , dat het aantal conflicten in deze regio , de zogenaamde wateroorlogen , de komende decennia zal toenemen zou ik van de Commissie willen weten hoe ze denkt over de potentiële destabilisering die deze dam in Turkije en de gehele regio zal veroorzaken ?
Kunt u aangeven of u ook dit vraagstuk ter tafel zal brengen ?
We zullen het vraagstuk waar de geachte afgevaardigde naar verwijst , vast en zeker aan de orde stellen .
We zijn ons bewust van de zorgen die er op dit punt bestaan , en zullen die zeker ter tafel brengen .
Men maakt zich overigens ook grote zorgen over de bedreiging van het archeologisch erfgoed in de regio .
Ook daar zullen we het over hebben als we onze bedenkingen kenbaar maken .
Er zijn de afgelopen dertig jaar in Turkije meer waterkrachtprojecten geweest die tot zorgelijke ontwikkelingen hebben geleid , bijvoorbeeld omdat landbouwers van hun grond werden verdreven .
Het ziet er echter naar uit dat die gevolgen relatief goed zijn opgevangen .
Ik hoop dat we dat straks ook over de gevolgen van dit project kunnen zeggen , een project waaraan de Commissie - en dit zeg ik wellicht ten overvloede - overigens op geen enkele wijze deelneemt .
Wij danken de heer Patten voor de namens de Commissie gegeven antwoorden .
Vraag nr.39 van ( H ­ 0036 / 00 ) : Betreft : Opstelling van een Handvest van fundamentele vrijheden De burgermaatschappij drukt haar voeldoening uit over de opstelling van het Handvest van fundamentele vrijheden , maar ook de hoop dat dit Handvest een antwoord zal bieden op de uitdagingen van Europa in de 21ste eeuw .
Kan de Commissie in het licht hiervan antwoorden op de volgende vragen : Wat is haar standpunt over de inhoud van het Handvest ?
Voor welke burgers zal het Handvest gelden ( zal het gelden voor de burgers van de Europese Unie of , in het vooruitzicht van de uitbreiding , van alle Europese landen , zal het ook voor migranten gelden , enz . ) ?
Zal het Handvest een registratie zijn van de verworven sociale rechten of zal het een ruimer karakter hebben ?
Met behulp van welke middelen zal het Handvest de gelijkheid tussen man en vrouw duidelijk vastleggen ?
Wat is het standpunt van de Commissie over het opnemen van het Handvest in het Verdrag betreffende de Europese Unie ?
Net als de geachte afgevaardigde , is de Commissie ingenomen met de beslissing van de staatshoofden en regeringsleiders om een handvest van de grondrechten van de Europese Unie op te stellen .
De staatshoofden en regeringsleiders hebben zelf de inhoud van dit handvest in grote lijnen vastgelegd in de conclusies van de Europese Raad van Keulen .
Volgens die conclusies moet het handvest drie categorieën rechten omvatten : vrijheidsrechten , gelijkheidsrechten en procedurele rechten .
Momenteel is een deel daarvan vervat in het Europees Verdrag tot bescherming van de rechten van de mens en de fundamentele vrijheden .
Voorts genieten de burgers van de Unie economische en sociale rechten zoals vervat in het Europees Sociaal Handvest en het Gemeenschapshandvest van de sociale grondrechten van de werknemers , voorzover het niet uitsluitend doelstellingen voor optredens van de Unie betreft .
De Commissie is van mening dat de Vergadering die het handvest van de grondrechten moet opstellen binnen het mandaat moet blijven dat haar is gegeven door de Europese Raad van Keulen .
Dit wil niet zeggen dat de Vergadering zich moet beperken tot het bijeenbrengen uit verschillende bronnen van bestaande rechten en die tot één wetgevingstekst moet compileren .
Zoals ik al eerder heb gezegd voor dit Parlement , is de Commissie overeengekomen dat de Vergadering zonodig bestaande rechten moet kunnen aanpassen en uitwerken op basis van de heersende omstandigheden , met name in verband met technologische en sociale ontwikkelingen .
Niettemin moet de Vergadering , gezien het mandaat en de uiteindelijke doelstelling , geval per geval bekijken of zij gebruik zal maken van deze bevoegdheid en hierin terughoudendheid aan de dag leggen .
De rechten uit het handvest zullen minstens twee categorieën personen betreffen .
Sommige zullen van toepassing zijn op eenieder die zich op het grondgebied van de Unie bevindt , andere uitsluitend op burgers van de Unie .
Een van de mogelijkheden is ook dat bepaalde economische en sociale rechten enkel aan burgers van de Unie voorbehouden zullen blijven , alsook aan burgers van landen buiten de Unie die aan bepaalde voorwaarden voldoen .
In dit vroege stadium is het niet mogelijk meer details over de inhoud van het handvest te geven .
Niettemin kunt u erop rekenen dat de gelijkheid van kansen en de gelijke behandeling van mannen en vrouwen zonder meer deel zullen uitmaken van het toekomstige handvest van de grondrechten van de Europese Unie , aangezien ze al zijn vervat in het Verdrag tot oprichting van de Europese Gemeenschap en het afgeleide recht , en deel uitmaken van de gemeenschappelijke constitutionele traditie van de lidstaten .
Zoals ik u al vaak in dit Parlement heb gezegd , is de Commissie voorstander van opname van het handvest in het Verdrag .
Tegelijkertijd is zij zich ten volle bewust van het feit dat de uiteindelijke beslissing toekomt aan de staatshoofden en regeringsleiders .
De zware taak van de Vergadering bestaat dus in het opstellen van een ambitieuze tekst van politieke betekenis die zonder wijzigingen in de Verdragen kan worden opgenomen .
In haar advies voor de intergouvernementele conferentie wijst de Commissie op het feit dat de Raad zich in de loop van 2000 zal moeten uitspreken over een aantal punten op de agenda van die intergouvernementele conferentie , met name het handvest van de grondrechten van de Europese Unie .
Mijnheer de commissaris , het is uiterst belangrijk dat aan het begin van deze nieuwe eeuw de Europese burgers , mannen en vrouwen , hun rechten en plichten herdefiniëren .
Wij hopen van ganser harte dat dit belangrijke besluit van de Raad van Keulen concrete vorm zal krijgen .
De mondialisering enerzijds en de uitbreiding anderzijds maken vaststelling van deze rechten absoluut noodzakelijk .
Hetgeen in Seattle gebeurde biedt ons hierbij heel veel stof tot nadenken en wij hopen dan ook dat de Europese Raad van Nice geen verloren kans zal worden .
Men wil echter dat de burgers deelnemen aan deze inspanningen en daarom moeten wij weten wat de Europese instellingen , en meer bepaald de Commissie , voostellen als sociaal en democratisch model voor de 21ste eeuw .
Ik heb geluisterd naar uw algemene opmerkingen en wilde u vragen welke plaats de Commissie de kinderen , als zelfstandige wezens , inruimt in haar voorstellen voor de samenleving van de 21ste eeuw .
Mijnheer de Voorzitter , geachte afgevaardigde , ik moet u duidelijk zeggen dat het opstellen van dit handvest volgens mij - zoals ook voorzitter Prodi vanmorgen heeft gezegd - van grote politieke betekenis is , omdat het laat zien dat de Unie de grondrechten van haar burgers de hoogste politieke prioriteit toekent binnen de toekomst van ons gezamenlijke project .
In dat licht bezien moeten we duidelijk aangeven op basis van welke criteria we deze rechten selecteren .
Het voornaamste criterium zijn volgens mij de rechten van de burger ten opzichte van de Europese instellingen , dat wil zeggen , de rechten van de burger die voortvloeien uit het project Europa dat in de Verdragen van de Unie vervat is .
Ik begrijp uw bezorgdheid met betrekking tot de rechten van het kind .
Ons werk , en vooral mijn werk als commissaris bevoegd voor justitie en binnenlandse zaken , bestaat op meerdere punten uit het verdedigen van de rechten van het kind .
Dit is een domein dat geheel en al onder het subsidiariteitsbeginsel valt .
Elke lidstaat heeft de principiële taak zijn verantwoordelijkheden ten opzichte van het kind te bepalen .
Wat betreft de verantwoordelijkheid van de Unie als zodanig , ben ik van mening dat de rechten van het kind in het handvest moeten worden opgenomen , gezien het feit dat de Unie op meerdere vlakken een toegevoegde waarde kan bieden aan de verbetering van de sociale en economische situatie van het kind en zelfs aan zijn positie als burger , en dit in de ruimste betekenis van het woord .
Ik hoop dat wij uw uitdaging aan de Commissie en de hele Vergadering aan zullen kunnen .
Mijnheer de Voorzitter , ik heb het voorrecht gehad de commissaris verschillende keren over dit vraagstuk te horen spreken , en ben het geheel eens met zijn aanpak .
Desalniettemin zou ik een iets andere vraag willen stellen .
We hebben commissaris Barnier zojuist horen zeggen dat er hem veel aan gelegen is de communicatie met de burgers te verbeteren en het voorlichtingsbeleid van de Commissie af te stemmen op de voornaamste vraagstukken waar de Commissie zich dit jaar mee zal bezighouden .
Zou de commissaris er voorstander van zijn een deel van het voorlichtingsbudget van de Commissie aan te wenden voor informatie aan , en raadpleging van de burgers over het handvest ?
Het is van het grootste belang de burgers bij de totstandkoming daarvan te betrekken .
Ik weet dat er op dit terrein ook een belangrijke taak is weggelegd voor de Vergadering zelf , maar die heeft minder middelen tot haar beschikking dan de Commissie .
Is de Commissie bereid haar voorlichtingsbudget aan te spreken om ervoor te zorgen dat de burgers bij deze discussie betrokken worden ?
De Commissie beoogt met haar beleid een open en brede discussie op gang te brengen over het handvest van de grondrechten , niet alleen met niet-gouvernementele organisaties maar ook met de burgers .
Alleen zo kan recht worden gedaan aan de reikwijdte van dit handvest .
Ik verzeker u dat de Commissie zal doen wat ze kan om de discussie omtrent het toekomstige handvest van de grondrechten te bevorderen .
We kunnen de kwaliteit van dat handvest garanderen door te zorgen voor een heldere tekst die voor alle burgers begrijpelijk is , maar tegelijkertijd ook als juridisch instrument kan worden gebruikt .
Die twee doelstellingen hoeven elkaar niet uit te sluiten .
We staan voor de uitdaging ze te verenigen in de uiteindelijke versie van het handvest .
Het doet me veel deugd dat ik op dit punt op uw steun kan rekenen .
Vraag nr .
40 van ( H ­ 0095 / 00 ) Betreft : De artikelen 6.1 , 7.1. en 7.2. van het Verdrag betreffende de Europese Unie In artikel 6 , lid 1 van het Verdrag wordt bepaald dat de Unie gegrondvest is op de beginselen van vrijheid , democratie en eerbiediging van de rechten van de mens en de fundamentele vrijheden .
Uit een aantal uitlatingen van de afgelopen jaren blijkt duidelijk dat Jörg Haider en de FPÖ de mensenrechten en fundamentele vrijheden niet eerbiedigen voor wat betreft personen uit derde landen en minderheidsgroepen die in Oostenrijk wonen .
Kan de Commissie toelichten wanneer zij van plan is overeenkomstig artikel 7 , lid 1 voor te stellen dat er sprake is van " een ernstige en voortdurende schending door een lidstaat van in artikel 6 , lid 1 genoemde beginselen " , en de Raad verzoeken met gekwalificeerde meerderheid van stemmen te besluiten tot schorsing van bepaalde rechten die uit de toepassing van het Verdrag op Oostenrijk voortvloeien , met inbegrip van de stemrechten van de vertegenwoordiger van Oostenrijk in de Raad ?
Mijnheer de Voorzitter , dames en heren , sta mij toe dat ik u eerst herinner aan het standpunt dat de Commissie heeft ingenomen toen de nieuwe Oostenrijkse regering met ministers uit de Oostenrijkse Vrijheidspartij van Jörg Haider gevormd werd , hetzelfde standpunt dus , dat vanochtend door Commissievoorzitter Romano Prodi bevestigd is .
En daarmee bedoel ik natuurlijk de verklaring die de Commissie op 1 februari 2000 heeft afgelegd .
Ik herinner u hier aan de belangrijkste aspecten van die verklaring .
De Commissie heeft bevestigd , en bevestigt bij deze opnieuw , dat zij de bezorgdheid , zoals verwoord in de op 31 januari onder het Portugees voorzitterschap afgelegde verklaring , deelt .
Deze bezorgdheid is gegrond en gerechtvaardigd .
Ik hoef u hier niet te herinneren aan de politieke loopbaan van Jörg Haider en het grote aantal xenofobische , racistische en anti-Europese uitspraken die deze in het openbaar heeft gedaan .
Dat een onverhuld extremistische , racistische en xenofobische partij in een lidstaat van de Europese Unie aan de macht geraakt , kan niet anders dan leiden tot bezorgdheid bij de overige staten die meewerken aan het Europese project .
Het kan dus ook de Europese Commissie niet onverschillig laten .
De Commissie herhaalt dat zij zich van haar taak als hoedster van de Verdragen zal kwijten , vooral wat de artikelen 6 en 7 van het Verdrag van de Unie betreft .
Eén van de belangrijkste vernieuwingen van het Verdrag van Amsterdam bestond in het expliciet noemen van de grondbeginselen die het gezamenlijk erfgoed van de Unie vertegenwoordigen en in het opzetten van een mechanisme dat moet zorgen voor de naleving van die principes en dus ook moet reageren wanneer op één daarvan inbreuk wordt gemaakt .
De Commissie verwoordde daarmee haar respect voor één van deze grondbeginselen , het principe van de Rechtsstaat .
Dit principe dwingt de Commissie tot optreden , maar dan wel binnen de grenzen van de Verdragen .
De verklaring van 1 februari moet dan ook binnen deze context worden gezien .
De Commissie is geen staat , en kan ook niet optreden als ware zij een staat .
Maar om nu concreet antwoord te geven op uw vraag , wijs ik erop dat het in lid 1 van artikel 7 van het Verdrag van de Unie bedoelde mechanisme geactiveerd wordt zodra er sprake is van - ik citeer - " een ernstige en voortdurende schending van in artikel 6 genoemde beginselen . "
Een ernstige en voortdurende schending , ziedaar de omstandigheid waarvan sprake moet zijn wil de Commissie aan de Raad een voorstel kunnen doen tot het nemen van maatregelen tegen een lidstaat .
Het lijkt me duidelijk dat niet aan de voorwaarden wordt voldaan om dit mechanisme op de toestand in Oostenrijk toe te passen .
Ik geloof ook dat ik mij niet te sterk uitdruk als ik zeg dat wij allen vurig wensen dat deze ernstige en voortdurende schending zich nooit zal voordoen , niet in Oostenrijk en al evenmin in enige andere lidstaat van de Unie .
Maar ik beloof u hier en vandaag dat wij - zowel ik persoonlijk als de Commissie , zoals de heer Prodi vanmorgen al aangaf - al het mogelijke zullen ondernemen om te verhinderen dat de bepalingen van artikel 7 toegepast moeten worden .
En ik verzeker u allen bij deze dat we niet zullen aarzelen dat artikel toe te passen als dat werkelijk nodig mocht blijken .
Het gaat hier om dusdanig essentiële en fundamentele waarden dat er geen sprake kan zijn van compromissen of heroverwegingen .
Maar mensen moeten , net als regeringen , eerst en vooral beoordeeld worden op wat ze doen , en niet op wat ze zeggen .
En in het geval van Oostenrijk moeten we vaststellen dat de verklaringen op zijn minst tegenstrijdig zijn .
Ieder van ons kan een hele reeks laakbare uitspraken van de leider van de Oostenrijkse Vrijheidspartij vinden .
Maar het programma van de nieuwe Oostenrijkse regering geeft aan dat deze regering zich wil blijven inzetten voor de bescherming van de democratie en de mensenrechten .
Binnenkort zal er zich een uitstekende gelegenheid voordoen om vast te stellen welke van de twee gezichten het ware is .
Ik doel daarmee op de houding die de Oostenrijkse regering zal aannemen ten aanzien van de voorstellen van de Commissie met betrekking tot een actieplan voor de strijd tegen discriminatie en tot twee richtlijnen .
Eén daarvan betreft het principe van gelijke behandeling van personen ongeacht ras of etnische afkomst , terwijl de andere op het gebied van werk bescherming biedt tegen discriminatie op gronden van etnische afkomst , ras , godsdienst , handicaps of seksuele voorkeur .
Het gaat hier om belangrijke teksten , die zijn aangenomen op basis van artikel 13 van het Verdrag , het artikel dat de Gemeenschap de bevoegdheid geeft om discriminatie op grond van ras , etnische afkomst , sekse enzovoort te bestrijden .
Ik sluit nu af en verzeker u daarbij dat de Commissie controle zal uitoefenen en haar verantwoordelijkheden zal aanvaarden , indien zulks nodig mocht blijken .
Ik wil de commissaris danken voor zijn antwoord .
Is commissaris Vitorino zich echter behalve van de woorden van de heer Haider en zijn Vrijheidspartij , ook bewust van hun daden ?
De heer Haider draagt in de zuidelijke provincie Karinthië regeringsverantwoordelijkheid , en heeft daar een racistische en xenofobische campagne gevoerd tegen de Sloveenssprekende minderheid in die regio , hoewel die uit Oostenrijkse staatsburgers bestaat .
Verder heeft hij zich ingespannen voor het afschaffen van tweetalig onderwijs .
Bovendien is er in Karinthië duidelijk sprake van discriminatie tegen de Roma en gemeenschappen van immigranten .
Ik verzoek de commissaris twee vragen te beantwoorden .
Ten eerste had hij het over controle .
Zou hij ons willen vertellen hoe die controle gaat plaatsvinden en wie hem zal gaan uitoefenen ?
Ten tweede , onderschrijft hij de opvatting dat de huidige Oostenrijkse regering , indien ze het beleid dat de heer Haider en de Vrijheidspartij op regionaal niveau hebben gevolgd op nationaal niveau zou uitvoeren , onmiskenbaar artikel 6 lid 1 van het Verdrag zou schenden ten aanzien van de fundamentele vrijheden en mensenrechten ?
Zou de Commissie in zo ' n situatie niet verplicht zijn maatregelen te treffen ?
We hebben het hier niet over woorden alleen ; we hebben het over de daden van de Vrijheidspartij en de heer Haider .
Het is mij volkomen duidelijk dat het de verantwoordelijkheid van de Commissie is de ontwikkelingen in de lidstaten goed in de gaten te houden , op basis van de procedures en normen die in artikel 6 zijn opgenomen en de toepassing van artikel 7 van het Verdrag rechtvaardigen .
Ik vertrouw er daarom op dat de Commissie de ontwikkelingen op dit gebied nauwgezet zal kunnen volgen , niet alleen in Oostenrijk maar in alle lidstaten .
Indien de regering van een lidstaat zich in een concreet geval schuldig maakt aan systematische schending van de mensenrechten , zijn we in alle opzichten in staat op te treden en passende maatregelen te treffen .
Daarbij vertrouw ik op de medewerking niet alleen van de leden van het Europees Parlement , maar ook van niet-gouvernementele organisaties , die altijd zo ' n belangrijke bijdrage hebben geleverd aan het antidiscriminatiebeleid van de Commissie .
Wat de situatie in Karinthië betreft dienen we een en ander in detail te bestuderen .
De geachte afgevaardigde heeft daar een vraag over gesteld .
De bescherming van etnische minderheden en van minderheden die een bepaalde taal spreken maakt deel uit van het actieplan en de twee richtlijnen die de Commissie aan de Raad heeft voorgelegd .
Het is zinvol ons in dit debat niet blind te staren op de situatie in Oostenrijk .
Het vraagstuk vereist bezinning , discussie en , waar nodig , maatregelen .
Ik hoop oprecht dat alle lidstaten in duidelijke en concrete bewoordingen opnieuw hun goedkeuring aan dit actieplan en deze richtlijnen zullen hechten om zo te tonen dat ze de strijd tegen discriminatie , racisme en vreemdelingenhaat , waar die verschijnselen zich ook voordoen , geheel zijn toegedaan .
Hartelijk dank , mijnheer Vitorino , voor uw belangrijke bijdrage aan dit vragenuur .
Tweede deel Vragen aan mevrouw Wallström Vraag nr .
41 van ( H-0021 / 00 ) : Betreft : Afval van elektrische en elektronische installaties Ieder jaar wordt de Europese Unie geconfronteerd met een toenemende hoeveelheid afval van elektrische en elektronische apparatuur ( 6 miljoen ton in 1998 ) , door de snelle veroudering van de installaties .
De milieuproblemen die samenhangen met de verbranding en afvalverwerking worden hoofdzakelijk veroorzaakt door de aanwezigheid van gevaarlijk stoffen ( lood , cadmium , kwik , zeswaardig chroom , PVC en halogene vlamvertragers ) .
Een voorontwerp voor een richtlijn ter regeling van het beheer van dit afval heeft drie opeenvolgende versies gekend , waarvan de laatste dateert van juli 1999 .
Kan de Commissie opheldering verschaffen over de trage totstandkoming van dit ontwerp dat in principe al in 1998 gereed had moeten zijn ?
Is het juist dat de Amerikaanse regering bezwaar maakt tegen het grootste deel van de bepalingen in het bestaande ontwerp en zelfs dreigt de zaak voor te leggen aan de Wereldhandelsorganisatie ( in verband met schending van artikel XI van de GATT en artikel 2.2 van de overeenkomst inzake technische handelsbelemmeringen ) indien het ontwerp zou worden aangenomen ?
De Commissie is het met de geachte afgevaardigde eens dat het huidige beheer van afval van elektrische en elektronische installaties binnen de Europese Unie tot aanzienlijke milieuproblemen leidt .
De Commissie heeft daarom besloten een voorstel hierover uit te werken en heeft in de periode sinds 1997 het onderhavige vraagstuk met alle betrokken partijen besproken .
De resultaten van dit overleg en van het grondige onderzoek dat op dit gebied is gedaan , worden op dit moment door de Commissie bestudeerd .
Bepaalde delen van het verslag hebben zeer veel kritiek gekregen , onder andere de geleidelijke afschaffing van bepaalde zware metalen en van gebromeerde vlamvertragers , en de toepassing van het beginsel van de verantwoordelijkheid van de fabrikant voor het beheer van elektrisch en elektronisch afval .
De delegatie van de Verenigde Staten bij de Europese Unie heeft zich sceptisch betoond tegenover een aantal punten in het laatste overlegdocument , onder andere tegenover de geleidelijke afschaffing van de zojuist genoemde stoffen en tegenover bepaalde vragen rond het beginsel van de verantwoordelijkheid van de fabrikant .
Als hoofdargument brengen de Verenigde Staten naar voren dat de onderhavige bepalingen onverenigbaar zijn met het internationale handelsrecht .
De Commissie is bezig dit argument van de delegatie nader te bestuderen .
Ik wil hieraan toevoegen dat ik van plan ben om nog vóór Pasen een voorstel inzake het beheer van elektrisch en elektronisch afval aan de Commissie voor te leggen .
Mijn vraag ging met name over de reactie van de Amerikaanse regering op de tekst van het voorontwerp .
Er is in feite sprake van drie voorontwerpen , en het laatste dateert voorzover ik weet van juli 1999 .
Is dit laatste wat u gaat indienen , of gaat het om een aanpassing van de oorspronkelijke versie ?
Versie 3 was al zwakker dan versie 2 als gevolg van de aanmerkingen die de Amerikaanse industrie bij monde van de Amerikaanse regering had geuit .
Ik wijs er met name op dat wanneer u het heeft over het internationale recht waarmee de tekst niet in overeenstemming zou zijn , u eigenlijk de regels van de Wereldhandelsorganisatie bedoelt .
De aantijgingen van de Amerikaanse regering zouden inhouden dat het op termijn verbieden van gevaarlijke stoffen in elektrisch en elektronisch afval tegen de regels van de Wereldhandelsorganisatie zou zijn .
Dit verontrust mij persoonlijk , omdat dit betekent dat als wij een tekst aannemen , wij voortdurend het risico lopen voor de Wereldhandelsorganisatie gedaagd te worden , wat de Europese milieuwetgeving en met name dit voorstel ernstig verzwakt .
Dank u voor uw aanvullende vraag .
Het is belangrijk dat ik de gelegenheid krijg om deze vraag te beantwoorden .
We hebben het over een zeer grote afvalstroom van elektrisch en elektronisch afval in Europa , en in de discussies over de aanpak daarvan is er uiteraard sprake van een constante dialoog tussen de verschillende partijen die hierbij betrokken zijn .
Die dialoog is positief verlopen en wij zijn tijdens de onderhandelingen tot een voorstel gekomen .
Bepaalde passages zijn aangescherpt ; inzake andere passages zijn we misschien te veel geneigd geweest tot compromissen .
Wij zijn nog steeds bezig de teksten aan te passen en de dialoog met de diverse betrokken partijen wordt tot op het laatste moment voortgezet .
Naar mijn opvatting mag de bemoeienis van de Verenigde Staten ons niet zodanig beïnvloeden dat wij onvoldoende rekening houden met het milieu .
Ik verzet mij krachtig tegen de mogelijkheid dat men voortdurend verwijst naar de WTO en naar handelsregels om te verhinderen dat wij in de EU radicale milieubepalingen invoeren .
Mijn uitgangspunt is dat wij dergelijke bepalingen wel degelijk moeten invoeren .
Ik ben echter bereid om naar alle argumenten te luisteren .
Ik heb bijvoorbeeld onlangs een bijeenkomst gehad met vertegenwoordigers van de elektronicabranche .
Die kwamen met voorstellen - ook in praktische zin - ter verbetering van ons voorstel .
Ik ontken echter met klem dat ik de Verenigde Staten de kans zou geven om onze richtlijn te sturen .
Integendeel , ik vind dat wij de weg moeten wijzen , en die opvatting zal ook haar stempel drukken op het definitieve voorstel .
Vraag nr .
42 van ( H-0026 / 00 ) : Betreft : Gelijke kansen en milieu Zo goed als alle deelnemers aan de conferenties van Rio en Kyoto , te weten afzonderlijke organisaties , burgerbewegingen , regeringen , de Wereldbank , de VN en hulporganisaties , waren van mening dat vrouwen in hogere mate deel moeten nemen aan de besluitvorming op het gebied van het milieu .
Meer vrouwen in besluitvormende posities in de verschillende milieu-instellingen zullen ertoe leiden dat de huidige mannelijke referentiekaders worden verbreed zodat er niet alleen aandacht is voor economische belangen maar ook voor sociale rechtvaardigheid .
Is de Commissie bereid een actieplan goed te keuren om de actieve deelname van vrouwen aan de besluitvorming op het gebied van het milieu te bevorderen ?
De Commissie heeft sinds 1988 een actieprogramma voor gelijke kansen voor vrouwen en mannen .
Met behulp van het huidige programma , dat geldt voor de jaren 1997 tot 2000 , probeert men een werkomgeving te scheppen waarin zowel mannelijke als vrouwelijke waarden worden geïntegreerd en waarin rekening wordt gehouden met seksespecifieke behoeften .
Een van de doelstellingen van het programma is het uitwerken en bewaken van methodes , strategieën en maatregelen die een evenwichtige verdeling van de seksen bevorderen , ook in de hogere posities .
In het kader van dit actieprogramma stelt ieder directoraat-generaal een afzonderlijk plan van maatregelen op .
Een van de doelstellingen van dit plan van maatregelen is het aantal vrouwen in leidinggevende posities te verhogen .
De nieuwe Commissie heeft zich ten doel gesteld het aantal vrouwelijke leidinggevenden tijdens haar mandaatperiode te verdubbelen .
Deze beleidslijn wordt bijzonder actief gevolgd in het Directoraat-generaal Milieuzaken , waar op dit moment 60 % van de directeuren en 20 % procent van de eenheidshoofden een vrouw is .
Met ons beleid streven wij ernaar de recrutering van vrouwen op administrateursposten te bevorderen , om zo een reserve te kweken van geschikte kandidaten voor toekomstige leidinggevende posities .
Op dit moment is 24,5 % van onze A-ambtenaren een vrouw .
Wij hopen dat dat percentage gestaag zal stijgen .
Wij spannen ons bovendien in om gekwalificeerde vrouwen ertoe te krijgen om deel te nemen aan de door ons georganiseerde overlegfora .
Wat onze externe partners betreft , kunnen wij alleen maar het goede voorbeeld geven en hen inspireren bij hun inspanningen om hun besluitvormingsprocessen te democratiseren .
Wat de meer algemene vragen over de integratie van het perspectief van gelijke kansen betreft , weet u ongetwijfeld dat dit beginsel is opgenomen in het Verdrag van Amsterdam .
In artikel 3 van het Verdrag wordt vermeld dat de Gemeenschap bij elk in dit artikel bedoeld optreden ernaar streeft de ongelijkheden tussen mannen en vrouwen op te heffen en de gelijkheid van mannen en vrouwen te bevorderen .
De Commissie geeft alle mogelijke steun aan de inspanningen op dit terrein en is bezig te onderzoeken of er specifieke maatregelen op milieugebied kunnen worden genomen .
Uiteraard wil ik van de gelegenheid gebruik maken om te zeggen dat ik veel waardering heb voor de rol die de Commissie rechten van de vrouw en gelijke kansen , en vooral de voorzitter van die commissie , op dit gebied speelt .
Ik wil u even herinneren aan het volgende .
Toen de huidige Commissie in het kader van de goedkeuringsprocedure door ons werd ondervraagd , kreeg iedere commissaris van de Commissie rechten van de vrouw en gelijke kansen de vraag voorgelegd hoe hij of zij zou bijdragen tot de gelijke kansen op zijn of haar specifieke gebied .
Wij zullen elke commissaris op dit punt nauwkeurig volgen , dus ik waarschuw hierbij ook de andere commissarissen .
Dank u voor uw antwoord !
Ik interpreteer dat antwoord feitelijk als een teken dat er een actieprogramma nodig is - een actieprogramma om meer vrouwen te betrekken bij specifieke milieuzaken .
Ik wijs erop dat in de verklaring van Peking wordt benadrukt dat de instellingen voldoende capaciteit moeten hebben om bij alle milieuactiviteiten rekening te houden met gelijke kansen .
Milieu-instellingen beschikken vaak niet over de kennis en de procedures om in hun dagelijks werk voldoende rekening te houden met gelijke kansen .
Ik wil uiteraard graag weten of de commissaris bereid is om de idee van gelijke kansen te integreren in het milieubeleid en in de milieuprogramma ' s .
Dat is van groot belang .
Wil het hele beleid doordrongen worden van deze grondgedachte , dan moeten volgens mij speciaal de hogere leidinggevenden van die gedachte overtuigd zijn .
Uiteraard vind ik dat mainstreaming kenmerkend moet zijn voor al onze activiteiten .
In het programma dat nu wordt opgesteld op mijn directoraat-generaal , spelen de vraagstukken rond de gelijke kansen een grote rol .
Ik ben ook bereid zelf bij te dragen , bijvoorbeeld door seminars over management of over andere onderwerpen te leiden , om op die manier vrouwen aan te sporen om meer taken voor de Commissie op zich te nemen .
Willen wij iedereen inspireren , dan moet deze boodschap volgens mij worden doorgegeven van de basis naar de leiding - of zo u wilt andersom .
Ik heb de indruk dat bij de milieuactiviteiten als geheel vooral vrouwen zijn betrokken .
Het gaat erom dat zij in de toekomst ook de gelegenheid krijgen om hogere en leidinggevende posities op milieugebied te bekleden .
Ik durf te beweren dat ons plan van maatregelen uitdrukking geeft aan deze gedachte , maar het kan ongetwijfeld nog beter .
Ik heb een zekere ervaring in het opstellen en de follow-up van plannen .
Ik hoop dat die ervaring van nut kan zijn .
Vraag nr .
43 van ( H-0045 / 00 ) : Betreft : Het estuarium van de Boyne en het havenbedrijf van Drogheda Het estuarium van de Boyne is aangewezen als speciale beschermingszone ( SBZ ) krachtens de vogelrichtlijn en wordt momenteel beoordeeld in verband met mogelijke aanwijzing als speciale beschermingszone krachtens de habitat-richtlijn , omdat het een gebied is van internationaal belang .
Echter de Department of the Marine and natural Resources , de districtsraad van County Louth en het havenbedrijf van Drogheda hebben ingestemd met de aanleg van een nieuwe haven in de SBZ alsook met de verwijdering van een wad bij Stegrennan , dat onlangs op aandringen van de Commissie aan de SBZ was toegevoegd .
Erger nog is dat er een zeer grote opslagloods is gebouwd , dat het uiterst moeilijk is om toegang te krijgen tot de bouwvergunning voor dit magazijn en dat het havenbedrijf nog andere infrastructurele werken heeft gepland .
Hoe kan de Commissie ervoor zorgen dat deze soort van ontwikkeling , die wordt gefinancierd uit de structuurfondsen , niet botst met de natuurbeschermingsbehoeften van het gebied ?
Is de Commissie bereid om de financiering geheel op te schorten in afwachting van een herziening van het bestemmingsplan voor dit gebied ?
Het is de Commissie bekend dat er een haven wordt aangelegd , maar zij weet niets van de opslagloods of de andere infrastructurele werken die door de geachte afgevaardigde worden genoemd .
De aanleg van de haven , die met steun uit de structuurfondsen geschiedt , komt er in hoofdzaak op neer dat de waterloop in het estuarium van de Boyne wordt uitgebaggerd .
Daarbij wordt de bagger tijdelijk opgeslagen op het wad bij Stegrennan .
Het estuarium van de Boyne is geclassificeerd als speciale beschermingszone krachtens de vogelrichtlijn .
Dat betekent dat men bij elke exploitatie van of nabij het estuarium van de Boyne die van invloed is op de speciale beschermingszone , rekening moet houden met de beschermingsbepalingen in de habitat-richtlijn van de Gemeenschap .
Sinds 1998 zijn er bij de Commissie enige klachten binnengekomen , inhoudende dat de aanleg van de haven schadelijk is voor het wad bij Stegrennan , dat op dit moment deel uitmaakt van de speciale beschermingszone , en dat men geen rekening heeft gehouden met de relevante beschermingsbepalingen .
Na deze klachten in 1998 en in het begin van 1999 te hebben onderzocht - het project kreeg in die periode geen steun uit de structuurfondsen - raakte de Commissie er in de zomer van 1999 van overtuigd dat men bij de aanleg van de haven rekening had gehouden met de relevante beschermingsbepalingen .
Er was een gedetailleerde milieueffectrapportage opgesteld .
Het meest negatieve gevolg van het project , het verdwijnen van het wad bij Stegrennan , is slechts tijdelijk en de aannemer is verplicht om het wad geheel in de oorspronkelijke staat terug te brengen .
Op aandringen van de Commissie is het wad bij Stegrennan formeel opgenomen in de speciale beschermingszone van het estuarium van de Boyne , waarvan het eerder was uitgesloten .
Om de negatieve gevolgen van de tijdelijke verdwijning van het wad voor de vogels te compenseren , was het verder de bedoeling dat andere biotopen in het estuarium zouden worden verbeterd .
Sinds de zomer van vorig jaar is de laatstgenoemde maatregel echter omstreden .
Eerst trokken de Ierse autoriteiten hun eerdere verbeteringsverplichting in .
Zij zijn deze verplichting daarna opnieuw aangegaan , nadat een non-gouvernementele Ierse milieuorganisatie een aanklacht had ingediend bij een Ierse rechtbank .
De nieuwe verplichting hield echter kleine veranderingen in , die op hun beurt tot een nieuwe aanklacht leidden .
Gezien het feit dat Ierland zich heeft verplicht tot verregaande compenserende maatregelen , en omdat andere problemen al zijn opgelost , zal de Commissie op dit moment niet voorstellen dat de financiering met middelen uit de structuurfondsen wordt stopgezet .
De Commissie wil echter de Ierse autoriteiten om opheldering vragen inzake de kwestie rond de compenserende maatregelen ter verbetering van biotopen , vooral in het licht van het nog niet afgesloten proces voor de Ierse rechtbank .
Ik kan het betoog van de commissaris niet helemaal volgen .
Het wad bij Stegrennan , dat op verzoek van de Commissie een speciale status als beschermd natuurgebied heeft gekregen , is inmiddels volkomen verpest .
Het is evident dat met de activiteiten die daar hebben plaatsgevonden , de EU-richtlijnen ernstig zijn geschonden .
U geeft aan dat de financiering zal worden stopgezet .
Bent u echter van plan die financiering geheel en al en op zeer korte termijn te beëindigen totdat er een gedegen onderzoek wordt uitgevoerd ?
Zo niet , waarom niet ?
Zo ja , wanneer wordt de kraan dan precies dichtgedraaid ?
Is het wel juist dat het departement dat eigenaar is van het bedrijf ook de instantie is die de vergunning verstrekt , met andere woorden dat de partij die het geld van de EU aanneemt dat bedrag doorsluist naar een bedrijf waar zij 100 % eigenaar van is ?
Is dit een gewenste gang van zaken ?
Hoe denkt u daar zelf over ?
De financiering van dit project uit EU-middelen dient te worden stopgezet , omdat een en ander duidelijk in strijd is met de EU-richtlijnen terzake .
Zelfs het gebied dat de commissarissen juist speciaal hadden beschermd , is nu vernield .
Eventuele compensatie zal de schade die inmiddels is aangericht niet kunnen herstellen .
De eerste juridische uitdaging volgde kort na de aanvang van de werkzaamheden aan de haven , aan het begin van de herfst 1999 , zonder dat de compenserende verbeteringen voor bescherming van de habitat waren aangebracht .
De Ierse autoriteiten stemden daarom in met verwijdering van het slijkgras , maar ditmaal rechtstreeks , op mechanische wijze .
Het gebruik van mechanische hulpmiddelen heeft het juridische vraagstuk verder gecompliceerd ; daar heb ik het in mijn eerste antwoord over gehad .
Men heeft namelijk aangevoerd dat het gebruik van mechanische middelen de onderliggende slikken zou beschadigen en zou bijdragen aan de verspreiding van het ecologisch schadelijke slijkgras in de riviermond .
Deze juridische discussie heeft vooralsnog niet tot een eenduidig resultaat geleid .
De tenuitvoerlegging van de noodzakelijke compenserende maatregelen is een zaak van de nationale overheid en behoeft geen toestemming vooraf van de Commissie .
De rol van de Commissie is ervoor te zorgen dat de lidstaten geheel voldoen aan de normen die in de vogelrichtlijn zijn opgenomen .
Het spreekt voor zich dat compenserende maatregelen die op hun beurt ook weer milieuschade veroorzaken ons voor een probleem plaatsen .
In dit specifieke geval is de Commissie van zins de Ierse autoriteiten om nadere uitleg te vragen over de huidige stand van zaken met betrekking tot de compenserende maatregelen en de problemen die er mogelijk zijn ontstaan bij de mechanische verwijdering van het slijkgras .
We achten het voorstel om de financiering uit de structuurfondsen stop te zetten op dit moment niet haalbaar .
Mijnheer de Voorzitter , het specifieke geval waar mevrouw McKenna ons op heeft gewezen is helaas niet het enige in zijn soort .
Er zijn meerdere voorbeelden van gebieden van ecologische en natuurwetenschappelijke waarden die ten gevolge van EU-financiering worden beschadigd .
Is de Commissie bereid de lidstaten te waarschuwen dat ze , zodra de Europese milieurichtlijnen in de toekomst opnieuw worden geschonden of er geen gedegen milieueffectrapportage blijkt te zijn uitgevoerd , de financiering niet alleen zal stopzetten maar eveneens de reeds verleende steun van de lidstaten zal terugvorderen ?
Alleen met een dergelijke maatregel kunnen dit soort praktijken in de toekomst worden voorkomen .
Dit is een zeer belangrijke vraag .
Zoals de geachte afgevaardigden ongetwijfeld weten , is er vorig jaar een brief uitgegaan van onze voorgangers in de Commissie , Ritt Bjerregaard en Monika Wulf-Mathies , over de verhouding tussen de verschillende structuurfondsen , over de middelen van de structuurfondsen en over de bescherming krachtens de habitat-richtlijn en de vogelrichtlijn .
De inhoud van deze gemeenschappelijke brief is nog steeds van kracht .
Wij kunnen niet met de ene hand geld uitdelen en met de andere hand landen voor de rechter slepen , die dan misschien een paar boetes uitdeelt .
Daarom is het belangrijk dat wij één lijn trekken .
Natuurlijk kan dat in sommige gevallen leiden tot moeilijke afwegingen .
Volgens mij is het voornaamste gevolg echter dat de landen nog eens goed nadenken en vooral hun lijsten met locaties van het netwerk NATURA-2000 inzenden , zodat wij op een fatsoenlijke manier kunnen zorgen voor de bewaking van de projecten en voor de follow-up .
Op dat punt schiet Ierland net als andere lidstaten tekort , maar wij hopen dat de door ons uitgeoefende pressie resultaat oplevert .
Ik herhaal dat de inhoud van de genoemd brief nog steeds van kracht is .
Dat staat het Reglement niet toe .
U moet uw gesprek buiten de zaal voortzetten , mevrouw de afgevaardigde .
Vragen aan de heer Barnier Vraag nr .
44 van ( H-0020 / 00 ) : Betreft : Partnerschap en het derde communautair bestek ( CB ) in Griekenland De nieuwe Verordening 1260 / 19992 inzake de structuurfondsen legt , in tegenstelling tot de voorgaande verordening , de nadruk op de versterking van het partnerschap en voorziet in de participatie van de regionale en gemeentelijke diensten en de overige bevoegde overheidsdiensten , de economische en sociale partners en alle andere organisaties die ter zake bevoegd zijn .
Deze participatie geldt zowel voor de voorbereiding als voor de financiering , het toezicht en de evaluatie van de maatregelen .
Een aantal gemeentelijke diensten hebben zich er herhaaldelijk over beklaagd dat in het nieuwe Griekse CB de procedures net dezelfde zijn als in de voorgaande CB ' s en dat de rol van de " partners " onbeduidend is gebleven .
Is er van de kant van de Griekse overheid een initiatief geweest om de procedures te veranderen met het oog op verruiming van de partnerschappen , vooral naar gemeentelijke diensten en andere representatieve organisaties toe ?
Wat is de verruimde rol van de gemeentelijk diensten bij de voorbereiding en het beheer van het derde CB en welke maatregelen zal de Commissie nemen om een ruimere deelname van de " partners " in alle procedures van het nieuwe CB te verzekeren ?
Als het mag , zou ik graag nog een paar woorden willen toevoegen aan het antwoord dat Margot Wallström zojuist aan Voorzitter David Martin heeft gegeven .
Het gaat hier om een gezamenlijke brief van onze twee voorgangers die ik , als opvolger van mevrouw Wulf-Mathies , nog altijd als geldig beschouw .
Samen met Margot Wallström zal ik op rationele wijze nagaan in hoeverre de projecten die uit de structuurfondsen gefinancierd worden , sporen met de milieurichtlijnen en het milieubeleid van de Unie .
Ik antwoord u ook als oud-minister van Milieu , Voorzitter Martin .
Dan wil ik nu antwoorden op de vraag van de heer Alavanos , met excuses voor deze uitweiding .
De Commissie zal er tijdens de voorbereiding op de nieuwe programmeringsperiode over waken dat de partnerschapsrelatie wordt bewaard .
Zoals u weet , maar ik herhaal het hier nogmaals , vormt sinds Berlijn de betrokkenheid van de regionale en gemeentelijke autoriteiten bij het optreden van de Gemeenschap een van de hoofdpunten van de nieuwe verordening voor de structuurfondsen .
Meer specifiek wat betreft die partnerschapsrelatie in de praktijk van het komende communautaire bestek voor Griekenland , heeft de Commissie kunnen vaststellen dat de meeste overheden zijn ingeschakeld bij de opstelling van het Griekse regionale ontwikkelingsplan voor de periode 2000-2006 .
Ik heb mij trouwens twee keer ter plaatse begeven in nogal tragische omstandigheden , na de rampzalige aardbeving , zoals de heer Alavanos weet .
Tijdens die bezoeken heb ik besprekingen gevoerd met de Griekse regering en heb ik haar nog eens gewezen op het belang van dat partnerschapsprincipe .
Wat betreft de volgende stappen , het opstellen van nationale en regionale programma ' s , volstaat het niet dit principe alleen op nationaal niveau en theoretisch te benaderen .
Het moet concreet tot uiting komen in de programma ' s uit het communautair bestek , zowel op nationaal , regionaal als op gemeentelijk vlak .
Wat betreft de opvolging en het beheer van deze programma ' s : ik beschik op dit moment nog niet over de nationale bepalingen die de Griekse regering voorstelt op basis van artikel 8 van de nieuwe verordening .
Ik kan u wel zeggen dat ik er , in het kader van de onderhandelingen die momenteel over dit derde communautair bestek gaande zijn , op heb aangedrongen dat de bepalingen rond het partnerschapsprincipe in hun totaliteit worden nageleefd , zowel voor de regionale als de gemeentelijke overheden , alsook voor niet-gouvernementele organisaties en verenigingen .
Dit houdt in dat het partnerschapsprincipe in het kader van het derde communautair bestek in de praktijk wordt vertaald in een deelname van alle partners aan de opvolgingscommissie .
Dit is wat ik u hierover kan zeggen .
Ik dank de commissaris .
Ik heb geen enkele twijfel over zijn goede bedoelingen en zijn maatregelen , die de juiste kant uitgaan .
Het gaat hierbij echter om heel iets anders .
Het communautaire bestek bevindt zich in handen die alles naar zich toetrekken .
In deze tijd wordt door de staat , de regering en de regeringspartij enorme propaganda bedreven - een waar delirium - met de door Europees geld gefinancierde projecten .
Ik kan natuurlijk hier niet de televisie-uitzendingen laten zien , maar ik kan u wel laten zien wat de Griekse kranten enkele weken voor de verkiezingen schrijven .
In de zondagskranten van heel Griekenland lezen wij in verband met destructuurfondsen : ministerie van openbare werken : het werk van de minister ; ministerie van landbouw : het werk van de minister - en dat dus enkele weken voor de verkiezingen - ; ministerie van telecommunicatie : het werk van de minister ; ministerie van onderwijs : het werk van het ministerie en de foto van de minister ; ministerie van werkgelegenheid : de foto van de minister en de foto van de staatssecretaris en overal volgt dan het teken van het communautaire bestek .
Dat is klinkklare propaganda van de partij en de partijkandidaten en deze wordt gefinancierd door de Europese Unie , met geld van het communautaire bestek .
Ik vraag derhalve de commissaris wat hij hiertegen gaat doen ?
Zal de Commissie het zwijgen bewaren ?
Zult u dit bespreken ?
Zult u dit voorleggen aan de Griekse regering of raken wij weer in dezelfde pathologische toestanden verzeild als van de vorige Commissie ?
Mijnheer Alavanos , ik heb begrepen dat u alle stukken waaruit u heeft geciteerd links van u op de grond heeft laten vallen .
Ik zou het op prijs stellen als u mij die stukken kon geven zodat ik ze kan lezen - ik zal ze wel eerst moeten laten vertalen - en kan uitmaken welk deel uit informatie bestaat - informatie waarover ik mij alleen maar zou kunnen verheugen als commissaris bevoegd voor regionaal beleid - en welk deel eventueel uit propaganda .
En als het dan echt nodig mocht zijn , zal ik mijn opmerkingen of mijn aanbevelingen overmaken aan de Griekse regering .
Ik zou het dus erg op prijs stellen als u mij deze stukken ter beschikking zou kunnen stellen , en anders ga ik er wel naar op zoek onder de zetels van uw fractie .
Goed , ik had begrepen dat uw vraag vooral ging over het partnerschap .
Los van de verkiezingsstrijd waar u op wijst , herhaal ik u dat mij er alles aan gelegen is de gemeentelijke en regionale autoriteiten bij de zaak te betrekken , net als de niet-gouvernementele organisaties overigens .
Maar aan de andere kant kan ik geen dingen gaan schrijven die in strijd zijn met de algemene verordening over de structuurfondsen , en daarin staat dat de Commissie samenwerkt met de regeringen van de lidstaten en dat de Griekse regering mijn partner , mijn eerste partner is .
Pas daarna ga ik na of dit partnerschap zich uitwaaiert , of het wordt gedecentraliseerd , en ik zal mij daar ook van vergewissen .
Maar ik kan niet anders dan via de Griekse regering werken .
Ik neem aan dat collega Alavanos de commissaris alle gegevens zal verschaffen die voor hem nuttig zullen zijn .
Het gaat hierbij inderdaad om propaganda en niet om promotie van communautaire programma ' s .
Ik wil de commissaris echter vragen ook rekening te houden met een inhoudelijke aspect : in alle nationale en regionale programma ' s is de Griekse centrale overheid , de Griekse regering de gesprekspartner van de Europese Unie .
Noch de lokale overheden , noch de niet-gouvernementele organisaties - zoals bijvoorbeeld de landbouwcoöperaties , die toch grote belangstelling koesteren voor de ontwikkeling van de landbouwsector - zijn betrokken bij de uitwerking van voorstellen voor het derde communautaire bestek .
Ook bij de vorige bestekken schitterden zij overigens door afwezigheid .
Wat kan de Commissie daaraan doen ?
Nogmaals , mijnheer Theonas , ik heb het al tegen de heer Alavanos gezegd , ik zal er nauwgezet op toezien en zonodig zal ik met inachtneming van de verordening over de structuurfondsen opmerkingen formuleren over de manier waarop de onderhandelingen rond de toewijzingen uit de structuurfondsen gevoerd worden .
Ik kan nog geen commentaar leveren op het gebruik van de structuurfondsen zelf , want daar is nog niets over beslist .
Maar nogmaals , ik heb de nationale overheid waarmee ik de onderhandeling moet voeren te respecteren .
Niettemin zal ik de zaak objectief beoordelen .
Mocht u voor het overige aanbevelingen of suggesties hebben , mijnheer Theonas , om deze of gene vereniging of structuur bij de zaak te betrekken - u had het meen ik over coöperaties - , dan sta ik geheel tot uw beschikking om uw suggesties of die van andere parlementsleden over te brengen , voorzover die de regels van het reglement op de structuurfondsen naar de letter en de geest respecteren .
Op die manier blijven we elk binnen onze bevoegdheden .
Ik kan u gerust zeggen dat wij in voorgaande jaren hebben vastgesteld dat de Griekse regering de nieuwe verordening en de voorgaande wel eens gebrekkig heeft toegepast waar het de betrokkenheid van vertegenwoordigers uit het maatschappelijk middenveld betrof .
Ik zeg dit in alle objectiviteit .
Als je een probleem of een tekortkoming constateert , moet je dat probleem of die tekortkoming verhelpen .
Ik zal hier dus op toezien bij de uitvoering van het nieuwe communautaire bestek .
Vraag nr .
45 van ( H-0041 / 00 ) : Betreft : Financiering door de structuurfondsen van het onderzoek op het gebied van de kernenergie voor civiel gebruik Kan de Commissie mij bevestigen dat tijdens de laatste programmeringsperiode 1994-1999 van de structuurfondsen geen enkele subsidie is verleend aan het onderzoek op het gebied van de kernfusie en -splijting ?
Kan zij zich ertoe verbinden om bij de lopende onderhandelingen met de lidstaten over de projecten en programma ' s voor de nieuwe periode 2000-2006 elke financiering van dat type onderzoek uit te sluiten ?
Wat zal daarentegen de rol van de structuurfondsen zijn bij de bevordering van de duurzame energie ?
Bestaat er een kans dat de financiering van de structuurfondsen op energiegebied geconcentreerd wordt op de bevordering van de regionale en duurzame energiebronnen ?
Zullen de structuurfondsen ook worden aangesproken voor de financiering van de grote energietransportnetwerken ?
Op het eerste deel van de vraag van mevrouw Isler Béguin wil ik graag antwoorden dat een van de prioriteiten van het communautaire beleid tijdens de vorige programmeringsperiode is geweest de verbetering van de wetenschappelijke basis en de technische mogelijkheden van de regio ' s teneinde hun concurrentiepositie te versterken .
De steun uit de structuurfondsen ten gunste van de technologische ontwikkeling in het kader van de communautaire bestekken voor deze periode wordt op 7,5 miljard euro geraamd .
Dat is ongeveer 6 % van de totale communautaire bijdrage .
Wat betreft uw eigenlijke vraag : net als in de vorige periode is de Commissie niet van plan technologisch onderzoek en technologische ontwikkeling op het gebied van kernfusie of kernsplijting rechtstreeks te financieren uit de structuurfondsen .
Het selecteren van projecten in het kader van de communautaire bestekken blijft een bevoegdheid van de overheden van de lidstaten .
Dus , mevrouw de afgevaardigde , de lidstaten kunnen - ook al is het voor de Gemeenschap geen prioriteit - besluiten tot het financieren van onderzoeks- en ontwikkelingsprojecten op het gebied van kernernergie voor vreedzame doeleinden , mits die projecten bijdragen tot de regionale ontwikkeling en dit zonder dat ze de Commissie hiervan systematisch op de hoogte behoeven te houden .
Dan wat betreft uw tweede punt .
U weet dat hernieuwbare energiebronnen mij buitengewoon blijven interesseren .
De benadering die de Commissie volgt is terug te vinden in het document over de structuurfondsen en de coördinatie daarvan met het Cohesiefonds .
Volgens de regels van de structuurfondsen moeten investeringen in hernieuwbare energiebronnen worden aangemoedigd voorzover zij de plaatselijke hulpbronnen tot ontwikkeling helpen brengen , de afhankelijkheid van geïmporteerde energie helpen verminderen en plaatselijke werkgelegenheid scheppen .
Ik heb daar een voorbeeld van gezien tijdens mijn bezoek aan Portugal enkele dagen geleden , aan de Azoren .
Daar was sprake van een natuurlijke hernieuwbare energiebron .
Verder heeft het Directoraat-generaal Vervoer en Energie een campagne gevoerd om hernieuwbare energiebronnen te promoten , en daarin is de bijdrage uit de structuurfondsen om het marktaandeel van hernieuwbare energiebronnen te vergroten ook tot uitdrukking gekomen .
Tot slot , wat betreft de grote energienetwerken : in de richtsnoeren is plaats ingeruimd voor een financiële participatie uit de structuurfondsen in de ontwikkeling van vervoersnetwerken voor energie indien het gaat om projecten die de afhankelijkheid helpen verminderen van een externe leverancier of de gevolgen van een isolement helpen bestrijden .
Dit geldt in het bijzonder voor de regio waar ik het net over had , de Azoren , maar ook voor alle andere ultraperifere regio ' s en sommige regio ' s die bijvoorbeeld in een isolement zitten door de aanwezigheid van bergen .
Mijnheer de commissaris , ik heb kennis genomen van uw antwoord , maar aan de andere kant heb ik deze vraag gesteld omdat wij ons nu juist ongerust maken over het feit dat er in het verslag over het derde Kaderprogramma voor onderzoek en ontwikkeling sprake is van een project met de naam " International Thermonuclear Experimental Reactor " .
Het gaat hier zo te zien om een project van enkele miljarden ecu , en dit soort installaties zou moeten worden gevestigd in zones die in aanmerking komen voor de structuurfondsen , bijvoorbeeld onder doelstelling 1 .
Wat wij zouden willen weten is of de Commissie een dergelijk project inderdaad zou kunnen financieren , misschien niet zozeer onder de specifieke rubriek " nucleair onderzoek " , maar wel omdat het de vestiging van een onderzoekscentrum betreft .
Mijnheer Barnier , het spijt me , maar u heeft niet helemaal geantwoord op het laatste deel van mijn vraag over de grote energienetwerken .
Kunt u mij ook daarop een antwoord geven ?
Bent u bezorgd dat wij met de structuurfondsen ergens kerncentrales gaan neerzetten ?
Ik stel het wat zwart-wit , maar ik kan u zeggen dat daar geen sprake van zal zijn .
Ik heb u gezegd dat het selecteren van de projecten volgens het reglement van de structuurfondsen een bevoegdheid van de lidstaten blijft .
Bijgevolg worden de diensten van de Commissie niet systematisch op de hoogte gehouden van alle projecten die worden uitgekozen .
Niettemin doet u er goed aan mij te interpelleren , dat is uw taak , en het is mijn taak om u te antwoorden .
In het verleden heeft de Commissie verschillende lidstaten om verduidelijking gevraagd , en die lidstaten hebben daarop moeten antwoorden .
Ik zal dus iets verder gaan dan het gebruikelijke wederzijdse vertrouwen tussen de lidstaten en de Commissie , en ik zal in verband met dit specifieke door u genoemde punt uitzoeken waar het precies om gaat .
De betrokken lidstaat of lidstaten zullen mij moeten antwoorden , en ik zal u dat antwoord onmiddellijk bezorgen .
Ik dacht dat ik had geantwoord op de vraag over de grote energienetwerken .
De energiesituatie varieert enorm per regio in de Europese Unie , en in sommige gevallen en voor sommige regio ' s zou steun uit de fondsen op zijn plaats zijn , vooral in gebieden waar de aansluiting op de basisnetwerken voor energievoorziening nog onderontwikkeld is .
Dit is wat ik u kan antwoorden over het verband tussen de grote energievoorzieningsnetwerken en de structuurfondsen .
Vraag nr .
46 van ( H-0052 / 00 ) : Betreft : Structuurfondsen en additionaliteit Gezien het informatieve antwoord dat de Commissie recentelijk heeft gegeven op mijn prioritaire schriftelijke vraag over de structuurfondsen en additionaliteit , zou ik de Commissie willen vragen of zij van plan is wijzigingen aan te brengen in de regels inzake additionaliteit .
Met name zou ik willen vragen of de Commissie positief staat tegenover een wijziging van de regels om te waarborgen dat additionaliteit niet alleen van toepassing is op het niveau van de lidstaten , maar ook binnen de lidstaten zelf , voor wat betreft budgettaire bepalingen tussen de centrale overheid en autonome regio ' s en landen ?
Mijnheer MacCormick , ik kan u antwoorden dat de Commissie geen plannen koestert om de regelgeving rond het additionaliteitsprincipe te wijzigen .
Die regelgeving is voor de periode 2000-2006 vastgelegd in artikel 11 van de algemene verordening voor deze fondsen .
Net als in het verleden bepaalt deze dat het additionaliteitsprincipe van toepassing is op de relatie tussen de structuurfondsen en de uitgaven aan ontwikkeling van een lidstaat in hun totaliteit , ik zeg duidelijk : in hun totaliteit .
In dit verband moet erop gewezen worden dat de bestedingen die onder het additionaliteitsprincipe vallen , die uit de structuurfondsen zijn .
De cofinanciering door de lidstaat valt niet onder dat principe , met andere woorden , de cofinanciering hoeft niet bovenop de bestaande uitgaven te komen .
Zolang de lidstaat in kwestie de totaliteit van zijn eigen bestedingen niet inkrimpt , mag ervan worden uitgegaan , en gaan wij ervan uit , dat de structuurfondsen bovenop de nationale bestedingen komen en dat het additionaliteitsprincipe wordt gerespecteerd .
Wat betreft de begrotingsregels voor de centrale regering en de regio ' s binnen de lidstaten of gebieden die een interne autonomie genieten , die vallen uitsluitend en alleen onder de nationale bevoegdheid en staan los van het additionaliteitsprincipe in de zin van de verordeningen .
Het spijt me dat ik u zo ' n juridisch antwoord moet geven , maar ik heb het nagekeken , en dit is de manier waarop we het additionaliteitsprincipe moeten interpreteren volgens de verordening over de structuurfondsen die wij sinds Berlijn hebben .
Ik ben u dankbaar voor uw heldere antwoord , maar uiteraard wel een beetje teleurgesteld over de inhoud daarvan .
Vast blijft staan dat artikel 11 , lid 1 stelt dat de kredieten van de fondsen niet in de plaats mogen komen van openbare of andere , gelijkwaardige bestedingen van de lidstaten .
Goed dan : dat is en blijft dus de regel .
Maar zou ook de volgende handelwijze oorbaar zijn volgens artikel 11 , lid 1 ?
Als de financiële middelen die een autonome regio of staat uit de Europese structuurfondsen ontvangt , toenemen , zorgt die staat ervoor dat de overheidsuitgaven voor die regio overeenkomstig worden teruggeschroefd zodat het totale financieringspakket voor die regio voldoet aan een door die lidstaat vastgestelde formule , waarbij geen rekening wordt gehouden met het quantum dat de Unie uit haar structuurfondsen ter beschikking heeft gesteld .
Is dat een geoorloofde gang van zaken ?
Helaas kom ik wat tijd tekort om hier dieper op in te gaan .
Ik geef de heer MacCormick gedeeltelijk gelijk in zijn redenering , en als hij het goed vindt , wil ik mijn antwoord schriftelijk aanvullen door hem de rechtsgrondslagen nogmaals toe te lichten , artikel 11 in zijn geheel en artikel 11 , lid 1 in het bijzonder .
Ik weet hoe grondig u deze kwesties volgt .
Ik ben ook op de hoogte van de bijzondere problemen , de conflicten of de discussies die zich in uw kiesdistrict Schotland voordoen naar aanleiding van deze materie .
Toch wil ik er in algemene zin nog eens op wijzen dat het de bestedingen uit het structuurfonds zijn die in alle gevallen aan het additionaliteitsprincipe moeten voldoen .
Zolang een lidstaat zijn eigen bestedingen als geheel niet vermindert , is het dus zo dat het structuurfonds bovenop de nationale bestedingen komt , en in dat geval gaan wij ervan uit dat aan het additionaliteitsprincipe voldaan is .
Ik zal niettemin een iets meer objectieve en exacte uitleg geven in het schriftelijke antwoord dat ik u in het vooruitzicht heb gesteld .
Het additionaliteitsbeginsel speelt ook in Wales , dat ik hier vertegenwoordig , een grote rol .
Afgelopen week nog was het een van de vraagstukken die ten grondslag lagen aan een motie van wantrouwen en het daaropvolgend aftreden van de First Secretary van de Nationale Vergadering van Wales .
In 1991 en 1992 heeft de Commissie in een conflict over additionaliteit nog van het Verenigd Koninkrijk gewonnen .
Dat conflict had betrekking op financiering uit het RECHAR-programma .
Uiteindelijk werd er een overeenkomst ondertekend waarin het Verenigd Koninkrijk ermee instemde procedures in te voeren op basis waarvan kon worden gegarandeerd dat financiële middelen van de EU inderdaad terecht kwamen in de gebieden waarvoor ze bedoeld waren , en inderdaad een aanvullend karakter hadden .
Desalniettemin blijven we in Wales en Schotland met dit soort problemen kampen .
Zou de Commissie deze specifieke situatie eens kunnen bekijken in het licht van de overeenkomst die destijds met de Britse regering werd gesloten ?
Ik begrijp uit uw woorden dat het Schotse debat waar ik van op de hoogte was ook in Wales gevoerd wordt .
Ik zal natrekken hoe het zit , en ik zal u ook schriftelijk antwoorden , net zoals ik de heer MacCormick heb toegezegd .
Vraag nr .
47 van ( H-0088 / 00 ) : Betreft : Bedrag dat Andalusië in de periode 2000-2006 uit de structuurfondsen zal ontvangen Hoeveel zal Andalusië in de periode 2000-2006 uit de structuurfondsen ontvangen , volgens de ramingen van de Commissie en op grond van de op de Europese Top van Berlijn vastgestelde criteria , o.a. het BBP per inwoner , het werkloosheidspercentage en het bevolkingscijfer , berekend op basis van de geactualiseerde inwonerslijsten van 1996 ?
Mijnheer de Voorzitter , ik zal mijn best doen kort te antwoorden .
De Spaanse overheid heeft haar regionale ontwikkelingsplan ingediend op 29 oktober jongstleden , en uit dat plan kan ik niet opmaken hoe de communautaire middelen zullen worden verdeeld over de regio ' s in Spanje die onder doelstelling 1 vallen , want daar gaat het toch over bij Andalusië , en ik weet bijgevolg ook niet hoeveel uw regio krijgt toebedeeld .
Omdat een en ander mij niet duidelijk werd , heb ik op 14 december een brief geschreven aan de minister van Economische Zaken en Financiën , de heer Rato , een brief die ik hier voor mij heb liggen , met het verzoek bijkomende inlichtingen te verschaffen over het ingediende document .
De komende weken vat de Commissie onderhandelingen aan met de Spaanse autoriteiten om een communautair bestek op te stellen voor de nieuwe periode 2000-2006 , en u kunt erop rekenen dat de Commissie in de loop van die ontmoetingen de nodige verduidelijking zal krijgen over de verdeling over de regio ' s .
Dus als u het goed vindt , zal ik de gegevens per sector , per regio , persoonlijk aan u overmaken zodra ik erover beschik . )
Mijnheer de commissaris , het probleem is dat Aznar wanneer hij bij de Europese Unie geld komt innen voor Andalusië alle Andalusiërs meetelt , maar dat hij wanneer hij de Junta , het bestuur van Andalusië , geld moet betalen voor voorzieningen , 400.000 Andalusiërs vergeet .
En dat is een ernstig probleem , want 400.000 kinderen , dat is te vergelijken met Straatsburg of een grote stad als Granada vol met kinderen , kinderen die Aznar probleemloos over het hoofd ziet .
Ik zou graag van de commissaris horen of hij erop toeziet dat deze middelen van de Europese Unie voor Andalusië , waarbij die 400.000 kinderen gewoon meegeteld worden , - in tegenstelling tot wat Aznar doet wanneer het gaat om geld voor de financiering van scholen en voorzieningen - inderdaad in Andalusië terechtkomen want anders zou er sprake zijn van baby-zwendel .
Mevrouw de afgevaardigde , collega ' s , dit is niet als een waarschuwing bedoeld maar laten wij ons beperken tot louter communautaire onderwerpen .
Ik weet dat deze zaak enorm speelt in Spanje en dat er uiteenlopende visies op zijn ...
Mijnheer de commissaris , Aznar is de premier van Spanje .
Ik geef u het woord .
Mevrouw Izquierdo Rojo , zoals ik heb kunnen horen heeft u een krachtige stem , krachtig genoeg naar ik hoop om in Madrid gehoord te worden , maar ik heb begrepen dat u zich niet rechtstreeks tot mij richtte .
Ik heb u mijn antwoord gegeven .
Er is mij alles aan gelegen dat de structuurfondsen , en vooral die van doelstelling 1 , terechtkomen waar zij nodig zijn .
Wij beschikken over criteria die moeten worden nageleefd , en wij weten van hieruit min of meer hoeveel elke Europese regio zou moeten of kunnen ontvangen .
Dit neemt niet weg - ik probeer mij niet aan mijn verantwoordelijkheid te onttrekken , maar ik kan telkens niet anders dan naar de algemene verordening verwijzen - dat ik zaken moet doen met de nationale overheid van elk land en met de regering van elk land .
Het is hun verantwoordelijkheid om de objectiefst en rechtvaardigst mogelijke verdeling te maken .
Ik ben zelf nog niet op de hoogte , en dat is de reden waarom ik u vandaag niet kan antwoorden , zoals ik u heb gezegd .
Aangezien ik nog niet op de hoogte ben , heb ik op 14 december een brief geschreven aan de minister van Economische Zaken en Financiën .
Ik word nu ongeduldig en zal dit ook laten blijken , en als ik het antwoord heb , zal ik het aan u overmaken .
Ik betreur dat de commissaris opnieuw verwikkeld raakt in een fantasierijke en in dit geval gloedvolle interventie .
Mag ik u allen in herinnering brengen dat wij in Spanje momenteel niet alleen campagne voeren maar dat de verkiezingen over slechts 25 dagen plaatsvinden .
Het moet een troost voor u zijn , mijnheer de commissaris , te weten dat over 25 dagen dit soort vragen niet meer wordt gesteld .
Wat ik wel van belang vind , is dat Andalusië 50 procent meer zal ontvangen van de Unie en dat ook Spanje optimaal scoort wat de uitvoering van de structuurfondsen betreft , hetgeen aangeeft dat de verdeling geregeld wordt op basis van de toepassingsverordeningen en wordt gedecentraliseerd aan de hand van de regionale ontwikkelingsplannen en de verschillende communautaire hulpverleningsdoelstellingen .
Tot slot zou ik een concrete vraag aan de commissaris willen stellen : meent u dat de huidige toepassingsreglementen van de structuurfondsen aan een wijziging toe zijn of vindt u de huidige verdeelcriteria aanvaardbaar ?
Ik vind dit een fascinerend debat .
Ik besef maar al te goed dat het voor een deel niet puur communautair van aard is .
Toch moeten we leven met het feit dat er altijd wel ergens verkiezingen in aantocht zijn in een of andere lidstaat .
Wat mij uiteindelijk genoegen doet , is het feit dat de structuurfondsen in Griekenland en Spanje onderwerp van discussie zijn .
Nog maar een paar ogenblikken geleden hadden we het hier over openbare debatten met de burger .
Hoe meer er over Europa gepraat wordt en over wat Europa in het dagelijks leven betekent , hoe beter , ook al maken we soms een beetje ruzie .
Zolang we maar objectief blijven .
Ik ga u niet zeggen wat ik vind van een eventuele wijziging van de verordening over de structuurfondsen , mijnheer Ojeda Sanz .
Deze is vorig jaar pas aangenomen in Berlijn .
Ik breng haar voor de komende zeven jaar in de praktijk .
Bij de indiening van het cohesieverslag , wat voor mij een belangrijke gelegenheid zal zijn , zullen we het er verder hier met u en ten overstaan van u over hebben .
Dan zullen we een balans opmaken en de perspectieven uittekenen .
Begin volgend jaar zullen we het dan kunnen hebben over eventuele aanpassingen en wijzigingen .
Maar voor het moment zou ik toch graag willen dat u mij de verordening liet toepassen .
Zij wordt zelfs nog niet eens toegepast , want ze dateert pas van Berlijn .
Meer kan ik nu niet zeggen .
Hartelijk dank , mijnheer Barnier .
De vragen nr .
48 t / m 50 zullen schriftelijk worden beantwoord.1 Vragen aan de heer Bolkestein Vraag nr .
51 van ( H-0049 / 00 ) : Betreft : Nieuwe behuizing voor het Bureau voor harmonisatie binnen de interne markt Het Bureau voor harmonisatie binnen de interne markt is nog steeds gevestigd in dezelfde voorlopige behuizing hoewel het nieuwe gebouw al in juni 1999 is klaargekomen .
Kan de Commissie gezien deze ongebruikelijke situatie meedelen om welke redenen het Bureau nog steeds niet naar het nieuwe pand is verhuisd ?
Het geachte parlementslid heeft in november 1999 een vraag over dit onderwerp gesteld en ik zou hem graag willen verwijzen naar het antwoord daarop .
Bovendien heb ik de voorzitter van het Bureau voor harmonisatie binnen de interne markt , het bureau in Alicante dus , naar aanleiding van deze nieuwe vraag verzocht om commentaar en ik kan daarom het geachte lid namens het bureau het volgende mededelen : Het bureau is nog niet klaar om het nieuwe gebouw te betrekken .
Helaas zijn enkele termijnen overschreden .
Er moet nog een aantal technische voorzieningen worden getroffen , zoals een computernetwerk , archiefruimten , een restaurant en meubilair .
Het BHIM is hier nu mee bezig en verwacht het nieuwe gebouw in juni te kunnen betrekken .
Bij de vorige vraag werd gesproken over de verkiezingen .
Ik denk dat dat onderwerp opnieuw ter tafel komt bij deze vraag aangezien u , mijnheer de commissaris , niet aanwezig was bij de zogenaamde " officiële opening " van het nieuwe gebouw van het BHIM , een absolute schijnvertoning die plaatsvond op 9 juni toen in Spanje de verkiezingskoorts woedde vanwege niet alleen de Europese maar ook de lokale en regionale verkiezingen .
Als u wel aanwezig was geweest , had u zich ongetwijfeld geschaamd .
De voorzitter van de Commissie en enkele secretarissen gaven wel acte de présence .
Een hele reeks kopstukken , allen van de regeringspartij , stak wervende verkiezingspraatjes af die ook nog eens rechtstreeks op televisie werden uitgezonden .
De voorzitter van het autonome Valencia spande de kroon door zonder enige directe aanleiding het werk van de Spaanse regering en zichzelf de hemel in te prijzen .
De Spaanse regering zet zichzelf te kijk door tijdens een verkiezingscampagne een gebouw te openen dat acht maanden nadien nog altijd niet gebruiksklaar is .
Dat de Spaanse regering zichzelf belachelijk maakt , moet zij weten , dat is haar eigen verantwoordelijkheid .
Maar ik vind het zorgwekkend dat de Commissie door aanwezigheid te zijn haar fiat geeft aan deze onooglijke vertoning .
Vandaar mijn vragen , mijnheer de commissaris .
Vindt u het normaal dat tijdens een verkiezingscampagne een gebouw wordt ingewijd dat nog niet gebruiksklaar is ?
En vindt u het normaal dat de Commissie door haar aanwezigheid lijkt in te stemmen met deze schijnvertoning van de Spaanse regering ?
Het behoort niet tot mijn taak om uitspraken te doen over de binnenlandse politieke situaties van de ene of de andere lidstaat .
Ik zou me dan ook verre willen houden van commentaar op de situatie die de heer Berenguer zo-even aanhaalde .
Ik moet bekennen dat het zich aan mijn waarneming onttrekt om welke reden een bepaalde openingsplechtigheid in Spanje wordt verricht .
Ik kan wel zeggen dat ik hoop dat dit gebouw nu eindelijk zo spoedig mogelijk in gebruik zal worden genomen .
Mag ik verder mededelen dat ik zelf hoop eind mei in Alicante aanwezig te zijn om daar te spreken op een conferentie .
Ik hoop dat dit gebouw dan in gebruik zal worden genomen .
Ik zou tegen de commissaris willen zeggen dat het hier niet gaat om een verkiezingsvraag .
Wij , leden van de Commissie juridische zaken en interne markt , hebben de oprichting van deze instelling op de voet gevolgd en het is zonneklaar dat deze openingsplechtigheid om verkiezingsredenen plaatsvond .
Op dit moment - een jaar later - is het gebouw nog altijd niet in gebruik hetgeen betekent dat de Commissie geld over de balk heeft gegooid voor een pseudo-openingsplechtigheid .
Dan moet men zich toch afvragen welke rechtvaardiging kan worden gevonden voor dit verkwistende gedrag ?
Nogmaals , de Commissie houdt zich niet bezig met beweegredenen achter handelingen in lidstaten .
De Commissie houdt zich bezig met wat officieel wordt aangekondigd en wordt gedaan .
Wij zijn niet van plan om ons te begeven in wat in het Frans wordt genoemd un procès d ' intention .
Wij houden ons bezig met openbare officiële daden en aangelegenheden en niet met eventuele achterliggende motieven .
Daarom vind ik het ook moeilijk om de heer Medina wat dit betreft tegemoet te treden en een antwoord te geven op zijn vraag .
De Commissie , nogmaals , vraagt zich niet af om welke reden iets eerder of later gebeurt , behalve dan dat de Commissie er prijs op stelt dat een gebouw zoals voor dit Bureau zo spoedig mogelijk wordt geopend en in gebruik genomen .
Verder houdt de Commissie zich er ook niet mee bezig of bepaalde uitgaven nu reëel of virtueel hebben plaatsgevonden .
Wat mij betreft zijn alle uitgaven reëel .
Verder laat ik de geschiedenis voor wat die is .
Daar de vraagsteller afwezig is , vervalt de vraag nr .
52 .
Omdat de vragen over een soortgelijk onderwerp gaan , worden ze tezamen behandeld : Vraag nr .
53 van ( H-0057 / 00 ) : Betreft : Zweedse uitzonderingsregels voor invoer van alcoholhoudende dranken over de grens Zweden kent momenteel tot het jaar 2004 een ontheffingsregel op grond waarvan beperking van het vervoer van alcoholische dranken over de grens is toegestaan .
Uit uitlatingen van de Zweedse regering en op grond van opvattingen onder brede lagen van de bevolking blijkt de wens dat deze ontheffing om volksgezondheidsredenen wordt verlengd .
Kan de Commissie een toelichting geven op haar standpunt tegenover de Zweedse uitzonderingsregel betreffende de invoer van alcoholhoudende dranken ?
Vraag nr .
54 van ( H-0117 / 00 ) : Betreft : Monopolie op alcohol en de interne markt Welke maatregelen gaat de Commissie nemen om de door Zweden kennelijk geplande verlenging van het staatsmonopolie op alcohol en de daarmee verband houdende invoerbelemmeringen te verhinderen en ervoor te zorgen dat de regels betreffende de interne markt worden toegepast ?
Ik zou deze twee vragen aldus willen beantwoorden .
Bij zijn toetreding tot de Europese Unie mocht Zweden kwantitatieve beperkingen behouden voor alcoholische dranken die reizigers het land mogen binnenbrengen vanuit andere lidstaten .
Deze afwijking van het beginsel van vrij verkeer van goederen en personen loopt ten einde op 30 juni van dit jaar .
Zweden wenst nu een verlenging van deze maatregel voor nogmaals vijf jaar , aangezien dit noodzakelijk zou zijn ter bescherming van de openbare gezondheid .
Mijn positie hieromtrent is duidelijk .
Zweden heeft nu voldoende tijd gehad sedert zijn toetreding tot de Unie om zijn politiek aan te passen aan een toestand zonder dergelijke invoerbeperkingen .
Ik zie daarom geen reden om een verdere verlenging van deze maatregel voor te stellen .
Europese burgers hebben het recht goederen voor eigen gebruik aan te kopen , inclusief belastingen , in om het even welke lidstaat en deze naar een andere lidstaat mee te nemen zonder dat deze goederen aan controles moeten worden onderworpen en zonder dat er eventueel opnieuw belasting over moet worden betaald .
Dat is een basisbeginsel van de interne markt en afwijkingen daarvan moeten uitzonderingen zijn en in de tijd worden beperkt .
Wij willen garanderen dat Zweedse burgers nu ook van de voordelen van de interne markt kunnen gaan genieten , net zoals andere burgers van de Europese Unie dat kunnen doen .
Dit betekent helemaal niet dat ik de bezorgdheid in Zweden niet deel omtrent de mogelijke gezondheidsproblemen die kunnen worden veroorzaakt door alcoholmisbruik .
Een recente studie , uitgevoerd door professor Lindgren van de universiteit van Lund , heeft echter aangetoond dat de afschaffing van de beperkingen niet tot een hogere alcoholconsumptie zou leiden in Zweden .
Ik heb mijn positie reeds tweemaal kunnen bespreken met de heer Ringholm , de Zweedse minister van Financiën .
Vorige week heb ik deze zaak ook besproken met de Zweedse parlementaire commissie voor Financiën .
Het is nu aan de Zweedse regering om de gepaste maatregelen te nemen .
Dank u voor uw antwoord , mijnheer de commissaris .
Ik wil even opmerken dat er tot mijn spijt een fout staat in mijn vraag aan de Commissie .
Er staat namelijk het jaar 2004 .
Dat moet natuurlijk 1 juli van het jaar 2000 zijn .
Ik heb een zeker begrip voor het standpunt van de Commissie dat uitzonderingen van tijdelijke aard moeten zijn .
Dat is een normale regel .
Toch zou ik twee vragen willen stellen .
Bent u desondanks van plan om het debat met de Zweedse regering over een verlenging van de uitzonderingsperiode voort te zetten , bijvoorbeeld zolang voor Denemarken en Finland een uitzondering wordt gemaakt ?
Mijn tweede vraag gaat over de het gehele alcoholbeleid .
Dat kan men natuurlijk beschouwen als een kwestie van de interne markt , maar ook als een gezondheidsvraagstuk voor de hele EU .
Welke rol speelt het alcoholbeleid in het werk van de Commissie , en welke rol spelen de volksgezondheidsaspecten ?
Het alcoholbeleid in heel Europa is niet alleen een kwestie van de interne markt , maar ook een kwestie van volksgezondheid .
Als wij binnen het totale beleid ook gelet hadden op deze aspecten , was de discussie met Zweden misschien gemakkelijker verlopen .
Mag ik de heer Andersson danken voor het vervolg op zijn eerste vraag en mag ik die vraag als volgt beantwoorden .
In de eerste plaats hebben Finland en Denemarken uitzonderingen op de grondregel van vrij verkeer van goederen tot 2003 .
Die landen zijn bezig om voorbereidende maatregelen te nemen , zodat zij in het jaar 2003 klaar zijn voor een vrije toegang van alcoholische producten .
In het geval van Zweden is de situatie evenwel anders .
Daar is in 1995 besloten tot een derogatieperiode van vijf jaar en die loopt nu af .
Ik heb nog geen argumenten gehoord op grond waarvan de Commissie zou moeten overgaan tot een verlenging van die periode .
In de tweede plaats wordt er voortdurend overleg gepleegd met de Zweedse regering .
Ik kan de heer Andersson mededelen dat ik op maandag 6 maart naar Stockholm zal gaan om daar te spreken met minister Ringholm , met leden van het Zweedse parlement , en desgewenst ook met de minister-president of met andere ministers , om verder te praten over deze zaak die - dat besef ik ten volle - in Zweden aanleiding geeft tot grote politieke hartstochten .
In de derde plaats begrijp ik natuurlijk heel goed dat het gezondheidsaspect van deze zaak belangrijk is .
Ik herhaal andermaal dat professor Lindgren van de Lund universiteit heeft gezegd dat , wat er ook gebeurt ten aanzien van de invoerbeperkingen , de consumptie van alcohol in Zweden dezelfde zal blijven .
De vraag is dan natuurlijk waar dan de hoeveelheid alcohol vandaan komt die niet door reizigers wordt ingevoerd .
Het antwoord is dat die wordt gesmokkeld ofwel door Zweedse inwoners zelf wordt gemaakt , en zoals de heer Andersson weet , is dat een buitengewoon gevaarlijk en ongezond procédé .
Welnu , de heer Andersson schijnt te denken dat de gezondheidssituatie vooruitgaat als wij de invoer van alcohol beperken .
Maar in dat geval zou niet alleen Zweden , maar alle landen van de Europese Unie moeten uitgaan van het principe dat alle verkoop van alcohol verboden wordt .
Wij hebben een dergelijk voorbeeld gezien in de Verenigde Staten .
De heer Andersson zal bekend zijn met wat toen prohibition werd genoemd .
Hij weet ook wat het gevolg daarvan is geweest voor de activiteiten van de maffia in de Verenigde Staten , waar dan ook uiteindelijk is overgegaan tot intrekking van de prohibition .
Dat betekent allemaal dat men de gezondheid natuurlijk moet beschermen , maar niet door alcohol te verbieden , want dat helpt niet .
Mijnheer de Voorzitter , het gaat toch eigenlijk om de inkomsten uit het Zweedse alcoholmonopolie .
Uit het feit dat de Zweedse regering zegt dat zij met die gelden de kosten van de gezondheidszorg moet dekken , blijkt toch onomstotelijk dat dit een vervalsing van de concurrentieverhoudingen is ?
Andere landen moeten hun gezondheidszorg immers zelf financieren , zonder alcoholmonopolie .
Mijn vraag is of u ook op de hoogte bent van enige studie waaruit blijkt dat een matige consumptie van alcoholhoudende dranken van hoge kwaliteit , zoals bijvoorbeeld Frankische wijn of Beiers bier , integendeel goed is voor de gezondheid , en dat zulke dranken de druk op de Zweedse overheidsbegroting juist zouden kunnen verminderen .
Ik meen begrepen te hebben dat de heer Posselt is begonnen te wijzen op de fiscale aspecten van deze zaak .
Ik meen ook te weten dat de hoge belasting op alcoholhoudende producten in Zweden teruggaat tot het jaar 1638 en dat sindsdien de staat een aanmerkelijk deel van zijn belastinginkomsten ontvangt uit de verkoop van alcoholproducten .
Zoals bekend is dat in Zweden nu een staatsmonopolie , wat op zichzelf weer op gespannen voet staat met de Unie-wetgeving .
Welnu , wat betreft de heilzame werking van alcohol - want ik geloof dat de heer Posselt het daar ook over had - ik ben het volledig met hem eens : ik vind dat een goede fles wijn buitengewoon goed kan zijn voor de gezondheid en bovendien sociaal buitengewoon aangenaam , en misschien kunnen de heer Posselt , de heer Andersson en mijn persoon elkaar een dezer dagen in de bar van dit Parlement ontmoeten om samen een aquavit te drinken .
Mijnheer de Voorzitter , ik heb met grote interesse zitten luisteren naar het antwoord van de commissaris over de noodzaak dat de regelgeving van de interne markt wordt toegepast .
Ik vraag me af of hij zou kunnen aangeven hoe zijn antwoord zich verhoudt tot het besluit van de Commissie om Frankijk niet voor het Europese Hof van Justitie te dagen inzake de toepassing van de Franse Loi et Vin , die in feite verhindert dat de regelgeving van de interne markt kan worden toegepast op de verkoop van alcoholhoudende producten in Frankrijk ?
Mogen we er nu van uitgaan dat de Europese Commissie Frankrijk alsnog voor het Europese Hof van Justitie zal dagen ?
De zaak waar de geachte afgevaardigde naar verwijst wordt momenteel door de Commissie bestudeerd , en ik zou zijn vraag daarom heel in het kort willen beantwoorden .
De Commissie moet besluiten of de zaak wordt afgesloten , of dat ze haar moet voorleggen aan het Europese Hof van Justitie .
Ik kan de geachte afgevaardigde verzekeren dat de Commissie dat besluit binnen enkele weken zal nemen , maar ik ben me ervan bewust dat dit geen echt bevredigend antwoord is .
Ik hoop desalniettemin dat de afgevaardigde begrip heeft voor deze kleine vertraging in de besluitvorming van de Commissie .
Mijnheer de commissaris , kunt u argumenten aanvoeren waaruit blijkt dat de verschillende belastingtarieven voor bijvoorbeeld Schotse whisky , Franse Bordeaux en niet te vergeten het Beierse bier van mijn collega om redenen van volksgezondheid zijn te rechtvaardigen ?
Denkt u dat het mogelijk zal zijn de alcoholaccijnzen in Europa te harmoniseren ?
Mijn vraag is vergelijkbaar met die van de heer Purvis , maar ik zou nog wat dieper op de zaak willen ingaan .
Het mag dan zo zijn dat de vaststelling van accijnzen een zaak is van de afzonderlijke lidstaten , zoals u zegt , maar als lidstaten zodanig van dat voorrecht gebruik maken dat ze producenten in een bepaald deel van de Gemeenschap bevoordelen ten op zichte van andere producenten , kan er wel degelijk sprake zijn van schending van het principe van de interne markt .
Ik zou het voorbeeld willen nemen dat zowel de heer Purvis als mijzelf na aan het hart ligt , namelijk de producenten van malt whisky in delen van de Schotse Hooglanden .
Deze producenten werken in een van de meest perifere delen van Europa en staan sterk onder druk omdat naast de distilleerders ook een gehele landbouwgemeenschap van hen afhankelijk is .
Een algemeen beleid dat ervan uitgaat dat de alcohol in Schotse whisky , Nederlandse jenever of Deense aquavit zwaarder moet worden belast dan de alcohol in bier of wijn lijkt me discriminatoir en leidt dus tot een discriminatoire toepassing van een instrument waarvan het gebruik inderdaad tot de prerogratieven van de lidstaten behoort .
Laat het volgende duidelijk zijn : ik ben het geheel met de heer MacCormick en andere leden van dit Parlement eens dat de huidige situatie , waarin de accijnzen in de lidstaten uiteenlopen , niet bepaald bevorderlijk is voor het goede functioneren van de interne markt .
Het probleem is overigens niet beperkt tot alcoholhoudende producten .
In Duitsland liggen bijvoorbeeld de benzineaccijnzen lager dan in Nederland , als gevolg waarvan veel Nederlandse automobilisten over de grens in Duitsland gaan tanken .
Dat is inderdaad een verstoring van de interne markt .
Als ik kon toveren zou ik de accijnzen in heel Europa gelijkschakelen .
Daarmee zouden we de smokkel een halt kunnen toeroepen , behalve op het gebied van producten die in de ene lidstaat ook afgezien van de accijnzen duurder zijn dan in de andere .
Ik kan echter niet toveren en zal dus water bij de wijn moeten doen .
Zoals de heer MacCormick weet geldt op dit gebied het unanimiteitsbeginsel , en zullen we de accijnzen nooit gelijk kunnen schakelen als niet alle lidstaten daarmee instemmen .
Ik herhaal dat de Commissie tegen het einde van dit jaar een rapport zal publiceren over de stand van zaken op het gebied van de accijnzen .
Uiteraard ben ik te zijner tijd altijd beschikbaar om dit rapport met het Parlement te bespreken .
Hartelijk dank , mijnheer de commissaris .
Uw woorden indachtig zullen wij vanavond een glaasje Elzaswijn - of misschien zelfs wel twee - nuttigen waar ongetwijfeld ook hoge accijnzen op worden geheven .
Daar de tijd voor het Vragenuur voor vragen aan de Commissie verstreken is , zullen de vragen nrs .
55 t / m 114 schriftelijk worden beantwoord.1 Het Vragenuur is gesloten .
( De vergadering wordt om 19.30 uur onderbroken en om 21.00 uur hervat )
 
Communautaire maatregelen betreffende het waterbeleid ( voortzetting ) Aan de orde is de voortzetting van het debat over de aanbeveling voor de tweede lezing inzake de communautaire maatregelen betreffende het waterbeleid . )
Mijnheer de Voorzitter , het is met de watervoorziening in Europa niet zo ernstig gesteld als in andere delen van de wereld , maar het is wel een feit dat de vraag naar water blijft stijgen en de kwaliteit ervan afneemt .
Daarbij komt nog het probleem van de watervervuiling in de kandidaat-lidstaten in Oost-Europa .
Er is in Roemenië net een schip met cyanide in tweeën gebroken , waardoor de watervoorziening van de Joegoslavische bevolking wordt bedreigd Ik heb begrepen dat mevrouw Wallström , die ik bijzonder dankbaar ben voor haar aanwezigheid vanavond , het gebied zal bezoeken .
Ik denk dat geen enkel land , geen enkele regering en uiteraard geen enkel lid van dit Parlement zal ontkennen dat deze richtlijn noodzakelijk is om een einde te maken aan het huidige gefragmenteerde waterbeleid .
Voor elk stroomgebied dient een reeks specifieke maatregelen te worden genomen .
Het opstellen van de richtlijn is moeizaam verlopen ; er spelen verschillende belangen , en de meningen zijn verdeeld .
Ik twijfel er niet aan dat de rapporteur , mevrouw Lienemann , haar uiterste best heeft gedaan om de standpunten met elkaar te verenigen .
Zij is daarin voor een belangrijk deel geslaagd .
Het is echter een vrijwel onmogelijke taak om met alle omstandigheden en verwachtingen rekening te houden en deze goed in te schatten .
Ik kom uit een land waarvan de zuidelijke helft aan de Middellandse Zee ligt en waar de beschikbare hoeveelheid water van oudsher bepaald wordt door de grillige , veranderlijke weeromstandigheden en de moeilijke bodemgesteldheid .
Het Middellandse-Zeegebied heeft eeuw na eeuw , jaar na jaar , en dag na dag , tot op de dag van vandaag , voor zijn ontwikkeling moeten vechten door deze ongunstige omstandigheden het hoofd te bieden .
Daarom vinden wij het van essentieel belang dat door deze richtlijn de in artikel 164 van het Verdrag vervatte verplichting in praktijk wordt gebracht , die inhoudt dat in de communautaire wetgeving rekening moet worden gehouden met de regionale verscheidenheid van de Unie .
Omdat de Spaanse delegatie van de Europese Volkspartij dit principe huldigt , zal zij zich verzetten tegen de amendementen 4 ( overweging 21 ) , 13 en 49 ( artikel 11 , sub d ) .
Deze houden namelijk een ernstige beperking in van de beleidsvrijheid die de lidstaten ten aanzien van hun eigen waterhuishouding genieten .
Het zou heel moeilijk zijn voor de Gemeenschap om de voorwaarden voor regulering in de verschillende regio ' s te bepalen .
Om de interne verhoudingen niet te verstoren , is in ieder geval een grondige kennis nodig van de betrokken gebieden en de belangen die op het spel staan .
Wij verwerpen ook de amendementen waarin wordt voorgesteld tegen 2010 de kosten volledig in de waterprijzen door te berekenen .
Het lijdt geen twijfel dat we waterprijzen moeten vaststellen die een spaarzaam watergebruik bevorderen .
Het concurrentievermogen en de ontwikkelingskansen van bedrijven in achterstandsgebieden mogen daar echter niet onder lijden .
Tot slot wil ik ingaan op de amendementen over gevaarlijke stoffen .
Daarin wordt gesteld dat de vervuiling tot nul , of bijna nul moet worden teruggebracht .
De eerste menselijke activiteit met een vervuilingsgraad van nul moet echter nog worden ontdekt .
Dames en heren , wij zouden de doelstellingen van deze belangrijke richtlijn ontkrachten als we er niet de nodige flexibiliteit in weten aan te brengen , zodat zij ook werkelijk wordt uitgevoerd .
Ik hoop dat het Parlement ook ditmaal met oog voor de werkelijkheid en met respect voor het subsidiariteitsbeginsel zal stemmen .
Ik hoop dat het daarbij een evenwicht zal vinden tussen milieudoelstellingen enerzijds , en economische en sociale overwegingen anderzijds , want dat zijn de drie elementen die essentieel zijn voor het bereiken van de duurzame ontwikkeling die wij allen zozeer wensen .
Mijnheer de Voorzitter , mevrouw de commissaris , dit is een zeer belangrijke richtlijn .
Het doel is immers de kwaliteit van het water te verbeteren en een goede watervoorziening te garanderen .
De burger heeft recht op schoon water .
Dat is zowel voor het milieu als voor de volksgezondheid van belang .
Ik spreek niet zozeer voor mijzelf , want toevallig behoor ik tot de weinige gelukkige Europeanen die rechtstreeks water uit hun eigen meer kunnen drinken .
Wij moeten ervoor zorgen dat wij de waterkwaliteit snel verbeteren .
Wij moeten meteen aan de slag gaan , want we kunnen het ons niet permitteren te treuzelen .
Het is belangrijk dat we een ambitieus tijdschema hebben .
Naar mijn mening is het beslist niet te ambitieus als wij ervan uitgaan dat wij in 2020 geen verontreinigende stoffen meer in het water zullen lozen en ons ten doel stellen in dat jaar de hoeveelheid verontreinigende en giftige stoffen tot nul terug te bengen .
Het gaat erom dat wij doen wat technisch mogelijk is ; van meer kan natuurlijk geen sprake zijn , maar wij moeten voldoende ambitieus zijn .
Ik wil nog iets zeggen over een punt dat al eerder is genoemd .
Naar mijn mening heeft de Commissie de kwestie in verband met wateroverdracht te zeer beperkt .
Dit is niet alleen een Spaans probleem , het is ook een probleem in de Noordse landen .
Ik hoop echt dat er bij dit soort zaken op de nationale oplossingen wordt vertrouwd , vooral als deze voor het milieu en de economie beter zijn dan de oplossingen die nu in de richtlijn staan .
Mijnheer de Voorzitter , mevrouw de commissaris , ik feliciteer mevrouw Lienemann met haar uitstekende werk !
Wij worden overal door water en lucht omgeven .
Wij delen water en lucht met alle mensen op deze aarde .
Zonder water is geen menselijk leven mogelijk , en wij zijn met steeds meer mensen .
Mevrouw Schleicher zei eerder vandaag dat het streven naar zuiver water onrealistisch zou zijn .
Niets is minder waar !
Het is niet realistisch eerst de waterkwaliteit achteruit te laten gaan en dan onze levensomstandigheden te verslechteren .
Het is vooral niet realistisch voor de landbouw , die het meest afhankelijk is van een schone natuur en schone hulpbronnen .
Daarom hoop ik dat de leden van het Parlement zullen beseffen dat strenge eisen inzake een schoon milieu op lange termijn het meest realistisch zijn .
Mijnheer de Voorzitter , wij steunen - ook ik persoonlijk - het verslag van mevrouw Lienemann , de daarin vervatte doelstellingen en de richtlijn .
Er zijn echter enkele punten die nader bekeken moeten worden .
In mijn land is er bijvoorbeeld een probleem met de omlegging van rivieren en het onttrekken van water uit meren , zogenaamd voor ontwikkelingsdoeleinden .
Daaraan zijn natuurlijk gevaren verbonden voor de ondergrondse waterbronnen , het grondwater en het oppervlaktewater .
Daarom moeten , los van de instantie die wij eventueel met de besluitvorming over omleggingen zullen belasten , zeer strikte en voor iedereen geldende normen worden opgesteld .
Het belangrijkste probleem , mevrouw de commissaris , is volgens mij echter het tijdplan dat wordt gevolgd om het grondwater , de natuurlijke loop van rivieren en de natuurlijke inhoud van meren te herstellen .
Dit herstel moet binnen de door ons vastgestelde periode van tien jaar plaatsvinden .
Mijns inziens moet de financiering van dergelijke projecten ook voor steun in aanmerking kunnen komen .
Uiteindelijk zou dit herstel wel eens een uitstekend ontwikkelingsbeleid kunnen blijken te zijn .
Mijnheer de Voorzitter , het gaat hier in principe om een goede maatregel .
Er worden haalbare normen gesteld , die uitgaan van het subsidiariteitsbeginsel en het beheer van stroomgebieden .
Het is goed dat er ten behoeve van de drinkwatervoorziening , natuur en milieu en economische doeleinden naar een goede waterkwaliteit wordt gestreefd .
Het is een ook een goede zaak dat verontreiniging en verslechtering van de waterkwaliteit wordt voorkomen , en dat water ook in tijden van droogte en overstromingen kan worden beheerd .
Er moeten drie problemen worden opgelost .
Het eerste probleem is het overbrengen van water van het ene stroomgebied naar het andere .
Dit is een zaak waar mijn collega ' s uit Spanje , Ierland en het Verenigd Koninkrijk mee te maken hebben .
De amendementen 4 , 49 en 87 zijn niet aanvaardbaar omdat een land hierdoor beperkt wordt in zijn mogelijkheden om water te verplaatsen van gebieden waar het voorhanden is naar gebieden waar een tekort bestaat , of dat nu droge gebieden zijn of stedelijke gebieden .
Ten tweede dienen onze doelstellingen wel realistisch te zijn .
Als we bijvoorbeeld naar amendement 7 kijken , waarin de volledige uitbanning van natuurlijk voorkomende stoffen wordt voorgesteld , zien we dat niet alle doelstellingen realistisch zijn .
Dit geldt ook voor sommige doelstellingen die nagenoeg op nul zijn gesteld , wat in het Engels een nietszeggende kreet is .
We dienen hier zorgvuldig naar te kijken .
Het idee van voortdurende vermindering dat in amendement 58 staat , is veel beter .
Ten derde wijs ik op het probleem van de Schotse whisky .
Voor Schotse whisky - met name malt whisky , wat de beste whisky is - wordt water gewonnen dat voor een deel wordt gebruikt en vervolgens weer wordt teruggevoerd naar de bron .
Een deel ervan komt in de fles terecht en wordt opgedronken .
We moeten ervoor zorgen dat de vrijstelling inzake onttrekkingen in de amendementen 49 en 87 niet wordt geschrapt , zodat de consumptie van whisky van " hoogwaardige kwaliteit " mogelijk blijft , wat alleen kan als er goed Schots turfwater wordt gebruikt .
Dat is mijn derde verzoek - dat we deze maatregelen zorgvuldig bekijken voordat deze maatregel in zijn geheel wordt aanvaard .
Mijnheer de Voorzitter , dames en heren , mevrouw de commissaris , de kaderrichtlijn die we vandaag in tweede lezing bespreken is een soort Europese grondwet voor het water .
Deze richtlijn is tegelijkertijd een eindpunt en een vertrekpunt .
Een eindpunt , omdat er een hele reeks richtlijnen aan zijn voorafgegaan die , hoewel fragmentarisch en verspreid , toch een zekere consistentie en systematische coherentie gaven aan de wetgeving betreffende het water .
Tegelijkertijd is zij een vertrekpunt , omdat er een nieuw referentiekader mee wordt geschapen waarin alle Europese wetgeving aangaande het water voortaan zal moeten passen .
We willen dat deze kaderrichtlijn tegelijkertijd ambitieus en realistisch is , uit vrije wil aanvaard en goed overwogen .
En aan deze eisen voldoet zij in belangrijke mate .
Dankzij het uitmuntende werk van mevrouw Lienemann geven de door de Commissie voorgestelde wijzigingen de tekst van de richtlijn extra gezag , en wordt deze strenger .
Ik zeg strenger ; niet : onbuigzaam .
Onbuigzaam zou betekenen dat de tekst geen rekening zou houden met de grote klimatologische en geografische verschillen die binnen Europa bestaan .
Ik kan het voorstel van de rapporteur in grote lijnen steunen .
Ik wil één positief aspect van het voorstel belichten , en twee zaken die mijn bezorgdheid wekken .
Allereerst een pluim : de in de richtlijn opgenomen bepaling dat het beheer van stroomgebieden geïntegreerd moet plaatsvinden , en dat het overbrengen van water van het ene stroomgebied naar het andere alleen mag geschieden als daartoe een absolute noodzaak bestaat , is onmiskenbaar een stap voorwaarts .
Het is een gezond en pedagogisch beginsel , bijvoorbeeld op het Iberisch schiereiland .
Mijn eerste bedenking betreft het in de richtlijn opgenomen tijdsschema : dat kan wel eens te strak blijken te zijn .
Ik zie overigens wel dat het een enorme uitdaging is .
De andere bedenking laat zich raden : het is verre van eenvoudig de kosten van water te berekenen en de bijbehorende prijs vast te stellen , vooral als het gaat om de doorberekening van de milieukosten .
Dat leidt tot bezorgdheid , vooral bij de landbouwers .
Het betalen van de juiste prijs voor het water kan aanleiding geven tot onrechtvaardige situaties .
Deze kaderrichtlijn bevat ook een grote uitdaging : zullen de Europese wateren in 2020 weer hersteld zijn in hun natuurlijke staat , zonder vervuiling en zonder gevaarlijke stoffen ?
Een utopie ?
Een terugkeer naar het preïndustriële tijdperk ?
Dat geloof ik niet .
Ik breng vol vertrouwen en optimisme mijn stem uit .
De ramp die zich onlangs aan de Donau heeft voorgedaan is een nachtmerrie die ons eraan herinnert dat een langetermijnbeleid voor de bescherming van het water , hoeveel dat ook moge kosten , geen overbodige luxe is , maar een eerste beschavingsvereiste .
Mijnheer de Voorzitter , wij willen in de eerste plaats de grenzeloze schijnheiligheid aan de kaak stellen van degenen die enerzijds milieu en water te vuur en te zwaard verdedigen en anderzijds met criminele acties , zoals de aanvallen op Joegoslavië , niet alleen talloze doden en gewonden maar ook enorme milieuschade veroorzaken .
Die omvat onder andere de schade aan de waterbronnen die zij niet alleen onbruikbaar , maar zelfs heel gevaarlijk maken .
Wat nu het verslag , en met name de doorberekening van de kosten van de watervoorziening betreft , willen wij opmerken dat de toepassing van dit beginsel in geen geval tot extra belasting voor de economisch zwakste bevolkingsgroepen mag leiden .
Ook mag irrigatiewater niet zo duur worden dat kleine en middelgrote boeren gedwongen worden het bijltje erbij neer te leggen .
Verder zal men in door droogte geteisterde landen zoals Griekenland , en met name op de eilanden , infrastructuurprojecten voor waterbesparing moeten financieren .
Dat moet niet gedaan worden door de prijs te verhogen , maar door met name regenwater op te vangen dat normaal gesproken verloren gaat , de zee in verdwijnt en bodemerosie veroorzaakt , met alle gevolgen van dien .
Daarom steunen wij amendement 107 van de heer Marset Campos .
Ook moet men het rivierwater beter benutten .
Met bovengenoemde maatregelen kan men het leven in de door chronische droogte geteisterde gebieden veiligstellen .
Verder beweert de Raad - en de Commissie deelt die bewering - dat zoveel specifieke verwijzingen en toelichtingen niet nodig zijn , omdat het meeste eigenlijk is gedekt door de voorbeelden en de andere onderdelen van de richtlijn .
Die bewering heeft echter een dubbele bodem .
De Raad wil in de toepassingssfeer opzettelijk een grijze zone handhaven om bij de eerste toepassing van de richtlijn armslag te hebben en het grootkapitaal met cruciale beslissingen van dienst te kunnen zijn .
Mijnheer de Voorzitter , eerst en vooral wil ik duidelijk stellen dat de bescherming van het watermilieu , zowel het oppervlaktewater als het grondwater , een van onze belangrijkste verplichtingen is .
Ten eerste omdat we de watervoorraden in stand moeten houden en ten tweede omdat we ze moeten vrijwaren tegen verontreiniging , zodat wij ook in de toekomst zuiver drinkwater hebben .
Iedereen heeft recht op zuiver drinkwater .
Ik waardeer het werk van mevrouw Lienemann op dit gebied .
Het was een reusachtig karwei en ik steun alle amendementen van mevrouw Lienemann , omdat ze allemaal het gemeenschappelijk standpunt verbeteren .
Ik zal de belangrijkste van commentaar voorzien .
Ten eerste is het volgens mij belangrijk dat er duidelijke doelstellingen zijn voor het waterbeleid over een periode van tien jaar .
Bovendien moeten wij de lidstaten onder druk zetten om de vereiste maatregelenprogramma ' s sneller uit te werken dan in het gemeenschappelijk standpunt is gepland .
Voorts zijn de strengere bepalingen inzake de betalingen en de prijsstelling een goede zaak , omdat wij daardoor als consumenten gestimuleerd worden de watervoorraden efficiënt te gebruiken .
Tevens helpen die bepalingen ons de milieudoelstellingen te bereiken , waarover volgens mij een grote consensus bestaat .
Ook hiervoor vind ik het jaar 2010 een geschikte termijn .
Tot slot is het mijns inziens zeer belangrijk dat de lozing , de uitworp en het verlies van gevaarlijke stoffen worden teruggedrongen .
Wij moeten dat geleidelijk kunnen doen , maar we moeten een einddoel vaststellen , namelijk het jaar 2020 .
Tegen die tijd moeten we het nulniveau bereikt hebben .
Indien over deze doelstelling geen overeenstemming wordt bereikt , ben ik bereid het voorstel te steunen om het niveau uiterlijk in het jaar 2020 terug te brengen tot bijna nul .
Ik vind het voorstel van mevrouw Lienemann een goed uitgangspunt voor verdere onderhandelingen met de Raad .
Mijnheer de Voorzitter , mijn dank aan de rapporteur voor haar verdienstelijke werk ter voorbereiding van deze belangrijke richtlijn .
De tweede lezing van de kaderrichtlijn voor waterbeleid komt op het juiste tijdsstip : het schokkende nieuws over de milieuramp in Roemenië moet niet alleen een rol spelen in het debat van vandaag , maar ook bij het beoordelen van de milieuaspecten van de uitbreiding van de Unie in het algemeen .
Allereerst moeten echter de schuldigen worden gevonden en ter verantwoording worden geroepen .
Het cyanide en de zware metalen die in de rivier terecht zijn gekomen zijn vreselijke voorbeelden van hoe een nonchalante houding ten opzichte van het milieu het water voor tientallen jaren kan bederven .
Deze gebeurtenis toont aan , dat in sommige landen die het lidmaatschap van de Europese Unie hebben aangevraagd , de milieunormen en de mentaliteit nog lichtjaren van het Europese niveau verwijderd zijn .
Het zou dan ook goed zijn als de Unie opnieuw zou bepalen hoe de steun voor milieuprojecten meer op het ondersteunen van een duurzaam waterbeleid kan worden gericht .
Wat de ontwerprichtlijn betreft , is het zorgwekkend dat er in de amendementen van de Commissie milieubeheer , volksgezondheid en consumentenbeleid onvoldoende rekening wordt gehouden met het belang van zuiver oppervlaktewater , dat bijdraagt aan de toename van van schoon en natuurlijk grondwater .
In Finland is het oppervlaktewater zeer schoon .
Door schoon oppervlaktewater te filtreren , kan op een ecologische manier zogeheten kunstmatig grondwater worden geproduceerd om de grondwatervoorraden aan te vullen .
Dit proces vereist geen enkele chemische zuiveringsinstallatie .
De richtlijn mag deze werkwijze niet in gevaar brengen .
In tegenstelling tot het gemeenschappelijke standpunt van de Raad , streeft de milieucommissie ernaar ook de mogelijkheden van wateroverdracht verder te beperken .
Dit wordt een probleem in de landen waar de hoeveelheid water ongelijk is verdeeld .
Ecologisch duurzame wateroverdracht mag niet door communautaire regelgeving worden beperkt .
De activiteiten moeten natuurlijk aan regels gebonden blijven en er moeten speciale vergunningen voor nodig zijn , maar voor bijvoorbeeld Finland en het door droogte geteisterde Griekenland kunnen niet dezelfde regels gelden .
Mijnheer de Voorzitter , mevrouw de commissaris , water is een kostbare natuurlijke hulpbron .
Zonder water is geen leven mogelijk .
Daarom is het onze plicht het water te beschermen .
Volgens mij is een Europese kaderrichtlijn voor water onontbeerlijk .
Met dit fundamentele juridische instrument kan men de waterkwaliteit verbeteren en de waterbronnen goed beheren .
Ik wil de rapporteur dan ook van harte bedanken voor haar behandeling van dit netelige probleem en haar pogingen om de uiteenlopende meningen met elkaar te verzoenen .
Ik moet er echter op wijzen dat er tussen het Noorden en het Zuiden verschillen bestaan wat water betreft , en daarom kan men de waterproblemen niet overal op dezelfde manier aanpakken .
Er zijn gebieden in Europa waar een structureel tekort aan water bestaat , en daar moet in de onderhavige richtlijn rekening mee worden gehouden .
De laatste jaren worden de mediterrane landen ten gevolge van de klimaatverandering geteisterd door periodes van droogte en overstromingen .
Wij stemmen in met het gemeenschappelijk standpunt , maar zullen wel onze steun geven aan een aantal amendementen waarmee verbetering wordt beoogd .
Wij kunnen echter niet akkoord gaan met de amendementen waarin sprake is van doorberekening van waterkosten , omdat veel van de watergebruikers in mijn land boeren zijn .
Ook zijn er amendementen waarin gevraagd wordt om een verbod op de overbrenging van water van het ene stroonmgebied naar het andere .
Als we die aannamen , zouden wij heel veel gebieden in Griekenland zonder water laten zitten .
Verder is sprake van de verwijdering van gevaarlijke stoffen .
Ik geloof dat als wij dit vraagstuk realistisch aanpakken , wij ons doel zullen bereiken .
Bij het tijdschema voor de inwerkingtreding van de richtlijn moet men tot slot rekening houden met het feit dat in bepaalde landen infrastructuur moet worden aangelegd om de richtlijn te kunnen toepassen , wat tijd en geld kost .
Ik ben van mening , mijnheer de Voorzitter , dat deze opmerkingen geen afbreuk zullen doen aan het doel dat wij allen nastreven , en dat is een duurzaam gebruik van de waterbronnen .
Mijnheer de Voorzitter , mevrouw de commissaris , de maatregelen die in deze richtlijn worden voorgesteld , bestrijken een breed gebied .
Er is sprake van het opstellen van waterbeheerplannen , uitgebreide informatie en inspraakmogelijkheden , intensieve samenwerking tussen de lidstaten en het bestrijden van door bepaalde schadelijke stoffen veroorzaakte watervervuiling .
Als men weet hoeveel jaar het Parlement al probeert een dergelijke kaderrichtlijn op te stellen , dan ben ik blij dat ik er vandaag bij mag zijn .
Ik wil mevrouw Lienemann feliciteren met het feit dat zij de gelukkige is die hier dit verslag mag presenteren .
Ik vind het echter heel belangrijk ook iets te constateren dat voor velen eigenlijk al vanzelf spreekt , maar dat ik toch wil benadrukken : deze richtlijn vormt geen reguliere wettelijke basis om tegen de wil van een lidstaat water uit diens gebied af te voeren .
Ik heb - gelukkig met duidelijke steun van de EVP - een amendement ingediend om dat nog eens te bevestigen .
Ik zou heel blij zijn als het Parlement daar morgen mee instemt .
Het gaat er namelijk om duidelijk te maken dat water geen normale handelswaar is - hetgeen vandaag al vaker werd benadrukt - maar een goed dat de bevolking van de betreffende lidstaat van de Europese Unie toebehoort ; een goed dat moet worden beschermd en waarmee dienovereenkomstig moet worden omgegaan .
Ik weet , en de spreekster voor mij heeft het al benadrukt , dat er in Europese Unie landen zijn waar water problemen veroorzaakt .
Ik denk dat ieder van ons , waar dan ook , de mogelijkheid heeft nog beter met zijn water om te gaan en het water nog schoner te maken .
Dat geldt voor alle landen .
Pas wanneer ieder land er alles aan heeft gedaan om zijn watervoorraden in stand te houden , wanneer ieder land echt alles heeft geprobeerd , dan pas , vind ik , is het nodig over solidair watergebruik na te denken . )
Mijnheer de Voorzitter , mevrouw de commissaris , wij zouden ons moeten verheugen over het feit dat dit reeds de tweede lezing van deze richtlijn is .
Ik ben echter allerminst verheugd , omdat ik denk dat deze richtlijn van matige kwaliteit is , gebreken vertoont en voor veel toepassingsproblemen zal zorgen .
In de eerste plaats denk ik dat het een overdreven harde , simplistische en reductionistische richtlijn is .
Andere , eerder uitgevaardigde richtlijnen betreffende het waterbeleid zijn in het verleden niet altijd nageleefd .
De regeringen en de Commissie verzuimden vaak de nodige disciplinaire maatregelen te nemen ; dat hadden zij wel moeten doen , hoe onaangenaam dat ook is .
Een veel striktere regelgeving is niet nodig , omdat de problemen veeleer beheersproblemen zijn .
Men moet de bevoegdheden gebruiken die men heeft , in plaats van de grote en welbekende problemen met de waterhuishouding door te schuiven naar de wetgever .
Deze richtlijn is reductionistisch : landen die bevaarbare rivieren hebben kunnen niet over een kam worden geschoren met landen die een gebrek aan water hebben ; landen waar de grond grote scheuren vertoont door de droogte en waar de temperatuur in de zon tot 55º of 60º kan oplopen .
Ik zeg dit omdat de bal niet bij ons ligt , maar bij de nationale regeringen en de Commissie .
Zo zijn ook de milieuschade en rampen zoals die nu in Roemenië plaatsvinden niet het probleem van de wetgever , maar van de uitvoerend macht en de regeringen .
Bovendien is dit geen solidaire richtlijn .
De grote Europese ruimten zijn vergeten , de klimatologische diversiteit , de woestijngebieden en andere droge gebieden .
Zo is het gemeenschappelijke standpunt opgesteld .
Op het gebied van de wateroverdracht gebeurt hetzelfde .
Als we spreken over wateroverdracht , spreken we over welvaartsverdeling , over solidariteit tussen verschillende volkeren en gebieden , omdat de aarde helaas niet volmaakt is en sommige gebieden meer of minder hebben dan andere .
Tenslotte betreur ik het ten zeerste dat de richtlijn niet vergezeld wordt door een milieueffectrapportage .
Het is erg makkelijk voor ons om van anderen te eisen dat zij die effecten onderzoeken .
Op milieugebied zouden wij onszelf echter moeten verplichten om zelf na te gaan hoeveel mensen , hoeveel landbouwers er over de kop gaan wanneer zij de kosten moeten betalen .
Er is een enkel onderzoek uitgevoerd dat niet eens is gelezen .
Ik ben van mening dat het uitvoeren van milieueffectrapportages een goede politieke gewoonte moet worden .
Anders bedrijven we slechts dogmatiek .
Mijnheer de Voorzitter , in deze kaderrichtlijn wordt door de consolidatie van bestaande richtlijnen het grondbeginsel voor een duurzaam waterbeleid binnen de Europese Unie vastgelegd .
Het is een kader voor de bescherming en het beheer van ons water - oppervlaktewater , grondwater en water in overgangs- en kustgebieden - door middel van stroomgebieddistricten op landelijk en , in het geval van Ierland , grensoverschrijdend niveau .
Ierland ondersteunt het gemeenschappelijke standpunt en een groot deel van de amendementen van het Europees Parlement van harte .
Een periode van 25 jaar voor het tot stand brengen van wetgeving , bijvoorbeeld , is nauwelijks aanvaardbaar .
We hebben geen moeite met het beginsel dat de vervuiler betaalt als het gaat om een vergoeding van de kosten voor watergebruik voor industriële en commerciële doeleinden en de landbouw .
Aangezien water een eerste levensbehoefte is en elk mens recht heeft op schoon drinkwater , vind ik het echter zeer belangrijk dat de richtlijn een kosteloze basisvoorziening voor huishoudelijke gebruik toestaat : een vaste hoeveelheid water per huishouden om te drinken en te koken , en voor sanitaire doeleinden .
Natuurlijk moeten we op huishoudelijk vlak betalen voor verspilling en watergebruik voor luxe-doeleinden , en de aanrekening van de kosten kan dienovereenkomstig plaatsvinden .
In Ierland , waar water voor huishoudelijk gebruik al sinds 1977 niets kost , en waar dus geen watermeters in gebruik zijn , staat men zeer wantrouwend tegenover de invoering van watermeters .
Op het gebied van waterbeheer zouden meters voor de stroomgebieddistricten echter een zeer belangrijk hulpmiddel kunnen zijn voor het terugdringen van waterverspilling en een juiste inschatting van toekomstige behoeften .
Het uiteindelijke doel van deze richtlijn is duurzaam watergebruik in de EU te bevorderen .
Water is een schaarse en kostbare natuurlijke hulpbron .
Het liefst zou ik zien dat amendement 45 morgen wordt geschrapt , zodat het gemeenschappelijk standpunt ten aanzien van artikel 9 inzake watertarieven kan worden gehandhaafd .
Dat laat ruimte voor subsidiariteit ten aanzien van een kostenbeleid voor watertarieven .
Elke lidstaat kan dan zijn eigen stelsel bedenken , zolang de in deze richtlijn omschreven beginselen van stimulering van duurzaam en efficiënt watergebruik maar volledig worden beschermd .
Indien amendement 45 niet wordt geschrapt , ben ik genoodzaakt een mondeling amendement voor te stellen om ervoor te zorgen dat lidstaten uitzonderingen mogen maken op de bepalingen van dit artikel , om een basishoeveelheid water voor huishoudelijk gebruik vrij te stellen van een bijdrage in de kosten van waterdiensten .
Alle wetgeving dient uitvoerbaar te zijn en moet zijn gebaseerd op het algemene beginsel van politieke aanvaardbaarheid .
Ik ben van mening dat ieder mens , zowel in de ontwikkelde landen als in de ontwikkelingslanden , recht heeft op schoon , gratis drinkwater . )
Mijnheer de Voorzitter , mevrouw de commissaris , dames en heren , op dit punt in het debat wil ik nogmaals de aandacht vestigen op enkele aspecten van de richtlijn die ik vanuit landbouwkundig oogpunt en als inwoner van een zuidelijk gelegen land van het grootste belang acht .
Het kostenaspect en de kwestie van de wateroverdrachten , bijvoorbeeld .
Wat de kosten betreft , zou ik graag preciezer weten over wat voor kosten we het hebben .
Hebben we het over de verspreiding en de herkomst van het water ?
Hebben we het over de kwaliteit van de distributienetwerken , over de aard van de voor de levering noodzakelijke werken of hebben we het over de grote hydraulische waterwerken en stuwmeren ?
Het zou absurd zijn de totale kosten op de agrarische sector te verhalen .
De wateroverdrachten worden omschreven als het transporteren van oppervlaktewater tussen de verschillende stroomgebieden .
Weet de commissaris dat wij in ons land een van de oudste wateroverdrachtssystemen van Europa hebben ?
Die bestonden al in de Romeinse tijd , hoewel ze toen iets kleiner waren .
Een van de belangrijkste is het Taag-Segura-systeem , dat al bijna 30 jaar dienst doet en een vergunning voor 658 hm3 per jaar heeft .
De grootste hoeveelheid water die ooit in een jaar tijd is overgebracht , bedraagt 453 , en het gemiddelde over 20 jaar ligt iets boven de 200 .
Wij kunnen niet beschuldigd worden van slecht waterbeheer .
Weet de Commissie ook dat van die 263 hm3 er 25 gebruikt worden voor irrigatiedoeleinden in het achterland van de Spaanse oostkust ?
Daarnaast is 30 hm3 bestemd voor waterbevoorrading van het Júcar-gebied , 7 voor waterreservoirs in het zuiden van het Júcar-gebied en de rest voor het Segura-gebied , evenredig verdeeld tussen irrigatie en waterreservoirs .
Ook dit doen wij lang niet slecht , en als onze economie hiervan afhankelijk is en de ontwikkeling van deze streken op het spel staat , kan men ons deze overdrachten niet verbieden .
De kwaliteitsdoelstellingen en de best beschikbare technieken behandel ik hier niet , omdat ik denk dat we dan opnieuw over deze richtlijn gaan onderhandelen .
Maar u ziet hopelijk ook dat in het pluriforme Europa dat we samen aan het opbouwen zijn , naar pluriforme oplossingen gezocht moet worden , en niet naar één allesomvattende .
Daarom doe ik een beroep op het gezond verstand van de Commissie , de Raad en deze plenaire vergadering .
Ik hoop dat zij zich bij de stemming zullen uitspreken tegen een uniform Europa op een terrein waar het subsidiariteitsbeginsel zou moeten gelden .
Mevrouw de commissaris : Andalusië is geen Lapland .
Mijnheer de Voorzitter , geachte afgevaardigden !
Eerst en vooral dank ik de milieucommisie en met name de rapporteur , mevrouw Lienemann , voor het ambitieuze en constructieve werk dat zij in verband met deze kaderrichtlijn voor water heeft gedaan .
Water is een van de belangrijkste natuurlijke hulpbronnen , zoals de meeste sprekers hebben opgemerkt .
Een ambitieus en evenwichtig Europees waterbeleid is een belangrijk element in het streven naar een duurzame ontwikkeling voor Europa .
Water is een van de gebieden waaraan ik tijdens mijn mandaat bij de Commissie bijzondere aandacht zal besteden .
Het verheugt mij dat het Parlement in de amendementen die het heeft ingediend , blijk geeft van overeenstemming met het standpunt van de Commissie .
Vele amendementen spruiten voort uit de zeer constructieve , informele discussies die de Raad en het Parlement tijdens de eerste lezing hebben gevoerd .
De meeste amendementen maken de tekst beter en ambitieuzer .
De Commissie kan 72 van de 108 amendementen overnemen : volledig , gedeeltelijk of in principe .
Bij veel amendementen zal naar een compromis moeten worden gezocht .
Ik doe daarom een beroep op het Parlement om met oog op de komende onderhandelingen voor een ambitieus standpunt te stemmen .
Om te beginnen wil ik een van mijn belangrijkste argumenten vermelden .
Vandaag hebben wij de mogelijkheid de besluiten die in het kader van de OSPAR-overeenkomst zijn genomen , ten uitvoer te leggen .
In plaats van deze doelstellingen juridisch bindend te maken , moeten wij ze politiek invullen .
Deze benadering komt ook in verschillende amendementen van het Parlement tot uiting .
Deze richtlijn concentreert het Europees waterbeleid voor de komende drie decennia op het vlak van de waterheffingen .
Het is onze plicht er nu reeds voor te zorgen dat deze richtlijn de juiste prikkels bevat , de juiste drijfveren , voor een efficiënte heffingsstructuur en prijsstelling die ons milieu op een doelmatige manier verbeteren .
Het klinkt mooi dat iedereen recht heeft op water en dat het een kosteloos recht zou moeten zijn .
Water is echter niet gratis .
Alleen met een efficiënt beheersinstrument kunnen wij water beter behandelen en beheren .
Ik wil daaraan toevoegen dat ik voorstander ben van een strikter tijdschema en een duidelijkere omschrijving van de doelstellingen .
Ook de uitzonderingscriteria voor grondwater en water dat door menselijke activiteiten sterk is veranderd , moeten worden verduidelijkt .
Ik ben er tevens voorstander van dat radioactieve stoffen expliciet worden vermeld .
Tijdens het debat hebben meerdere sprekers gewezen op het belang van voorlichting en overleg met het publiek .
Ik wil dit nog eens extra onderstrepen .
Het is zeer belangrijk dat wij de bevolking via goede voorlichting en een raadplegingsprocedure bij deze problematiek betrekken .
Dit is in overweging 14 verwoord .
Mijnheer Bowe en mijn Schotse medewerker kan ik alvast geruststellen : zij zullen met een gerust geweten af en toe van een glas Schotse whisky kunnen blijven genieten !
De Commissie achtte het niet nodig regels op te stellen voor de zeer beperkte hoeveelheid water die bij de whiskyproductie gebruikt wordt .
Nu zal ik op enkele aspecten nader ingaan .
De beperking van het lozen van gevaarlijke stoffen in onze wateren moet een van de belangrijkste doelstellingen zijn .
Het verheugt mij dat het Parlement zich in zijn amendementen op deze doelstelling heeft geconcentreerd .
De Commissie is het volkomen eens met het voorstel de OSPAR-afspraken in de tekst op te nemen .
Wij moeten de precieze inhoud en reikwijdte van deze bepalingen echter respecteren .
Zoals ik zei , zijn de doelstelling en het tijdschema voor OSPAR in eerste instantie een politiek gegeven .
De invoering van een juridisch bindend tijdschema zou hiertegen indruisen .
Anderzijds moeten de lidstaten en de Gemeenschap op de een of andere manier verplicht worden maatregelen te nemen om deze doelstellingen te verwezenlijken en het tijdschema te volgen .
Ik begroet daarom de amendementen 6 , 10 , 14 , 24 , 58 , 60 en 88 .
De Commissie kan amendement 19 echter niet aanvaarden , omdat de definitie van gevaarlijke stoffen niet overeenkomt met die in de OSPAR-overeenkomst .
De Commissie geeft in haar voorstel een duidelijke procedure voor de selectie van stoffen , wat een definitie overbodig maakt .
Hoewel ik het met de inhoud van de amendementen 79 en 106 eens ben , gaan zij verder dan de OSPAR-bepalingen en daarom kan ik ze niet overnemen .
De Commissie kan in principe instemmen met amendement 60 , waarin een termijn wordt vastgesteld waarbinnen de Commissie een nieuwe prioriteitslijst dient voor te stellen .
Amendement 59 stelt de eis dat de vastgestelde prioriteitslijst voortdurend getoetst wordt .
Aangezien dit tot juridische onzekerheid betreffende de status van de lijst zou leiden , kunnen wij dit amendement niet aanvaarden .
Op het verzoek van het Parlement , in de amendementen 60 en 93 , om een lijst van potentieel gevaarlijke stoffen en een lijst van onvoldoende gedocumenteerde stoffen op te stellen , kan de Comissie evenmin ingaan .
Dergelijke lijsten zouden een onzekere juridische status hebben , en passen niet in de procedure voor de vaststelling van prioriteitslijsten .
In dit verband wens ik te benadrukken dat de OSPAR-overeenkomst geen enkele weerslag heeft op de bestaande communautaire wetgeving inzake nitraat in de landbouwsector .
Deze kaderrichtlijn zal dus geen enkele invloed hebben op de nitraatrichtlijn .
Ik waardeer het dat het Parlement zich soepel heeft opgesteld aangaande het zeer gevoelige en moeilijke probleem betreffende de keuze van heffingen op waterdiensten .
Ik ben het er helemaal mee eens dat het prijsniveau van water een duurzame exploitatie van de watervoorraden moet stimuleren .
Ik steun ook de eis dat elke sector een passende bijdrage moet leveren om de eigen kosten te dekken .
Daarom kan ik de amendementen 43 tot en met 46 alsook amendement 85 in principe aanvaarden .
Ik vind dat elke economische sector door juridisch bindende bepalingen moeten worden verplicht de financiële kosten van waterdiensten te dekken .
Door deze doelstelling kan worden gemeten hoeveel vooruitgang er is geboekt .
Ik steun daarom de algemene tendens van amendement 105 , omdat het overeenkomt met het oorspronkelijke voorstel van de Commissie .
Ik ben er ook voorstander van dat we daarna moeten streven naar een dekking van de milieukosten en de kosten van hulpbronnen door elke sector .
Wij beseffen dat de prijs van water en waterdiensten een ingewikkelde materie is en dat we niet alleen met milieuaspecten , maar ook met sociale en economische aspecten rekening dienen te houden .
Dit mag echter geen excuus zijn om economische sectoren die vervuiling veroorzaken en niet efficiënt werken , te subsidiëren .
De Commissie is van plan over dit probleem op korte termijn een mededeling te publiceren .
Ik ben het met het Parlement eens dat de termijn van 16 jaar voor de uitvoering van deze doelstellingen , zoals in het gemeenschappelijk standpunt staat , aanzienlijk moet worden ingekort .
Dit geldt ook voor de voorgestelde verlenging met nog eens 18 jaar .
Amendement 28 beoogt de schrapping van een derde verlengingstermijn , en dat is een belangrijke stap .
Wij kunnen dit amendement dan ook overnemen .
Een periode van tien jaar , zoals in de amendementen 24 en 26 wordt voorgesteld , is echter weer te kort .
Ik vind dat de algemene definitie van de doelstellingen een expliciete en strenge bepaling moet bevatten om verslechtering te voorkomen .
Het voorstel moet voorts scherpe criteria bevatten inzake de verlenging van termijnen voor de aanwijzing van sterk veranderde en kunstmatige waterlichamen alsook voor de vaststelling van lagere doelstellingen .
Dit betreft de amendenten 6 , 24 , 25 , 27 , 30 , 31 , 32 , 33 , 34 , 78 , 80 , 102 en 104 .
In het belang van een globale oplossing kan de Commissie deze amendementen voor het grootste deel overnemen en steunen .
De eis in de amendementen 27 en 29 dat de Commissie elke verlenging moet goedkeuren , gaat te ver en kan bijgevolg niet aanvaard worden .
Een ander belangrijk element is de bescherming van het grondwater .
Om de trend van steeds toenemende vervuiling tegen te gaan , hebben we een uitgangspunt en een einddoelstelling nodig .
Ook strengere criteria voor de interpretatie van meetresultaten zijn noodzakelijk .
De Commissie kan de belangrijkste delen van de amendementen 25 en 73 daarom in principe overnemen .
De nieuwe definitie in amendement 72 is echter te streng en kan voor dit doel niet aangewend worden .
Ik stel voor amendement 92 in een bredere oplossing in te passen .
In amendement 71 wordt geen rekening gehouden met seizoenvariaties noch met jaarlijkse schommelingen van het grondwaterniveau .
Daarom kunnen wij dit amendement niet aanvaarden .
De Commissie vindt het niet realistisch noch noodzakelijk om normen op te stellen die garanderen dat de minst intensieve zuiveringsbehandeling van oppervlaktewater voldoende is om drinkwater te verkrijgen .
Zij geeft de voorkeur aan een aanvulling van de maatregelen in artikel 11 die de aanpak van dit probleem bevorderen .
Volgens dit amendement zou een goede toestand moeten garanderen dat het oppervlaktewater drinkbaar is .
Dit deel van amendement 41 kunnen wij niet aanvaarden .
De Commissie waardeert de inspanningen van het Parlement om de zogenaamde gecombineerde aanpak een centrale plaats in het voorstel te geven .
In de amendementen 22 en 47 worden dit begrip en de reikwijdte ervan gedefinieerd .
De Commissie kan deze amendementen in principe aanvaarden .
Voor een zo groot mogelijke rechtszekerheid en proportionaliteit willen wij amendement 47 echter anders formuleren en er een minimumbepaling van maken .
De controle op de overdracht van water is reeds voorzien , maar een uitdrukkelijke vermelding maakt de tekst duidelijker .
Dit deel van de amendementen 49 en 87 kunnen wij bijgevolg aanvaarden .
Het is echter overbodig de tenuitvoerlegging van alle maatregelen voor het beheersen van de vraag verplicht te stellen .
In het voorstel staat immers al dat het onttrekken van water volgens de ecologische behoeften van het stroomgebied geregeld moet worden .
De Commissie kan dit deel van de amendementen 49 en 87 bijgevolg niet overnemen .
De Commissie stemt in met amendement 76 dat radioactieve stoffen in het voorstel opneemt .
Samenvattend kan de Commissie dus 72 amendementen volledig , gedeeltelijk of principieel overnemen .
De volgende amendementen kunnen we niet aanvaarden : 1 , 4 , 9 , 11 , 13 , 15 , 19 , 23 , 39 , 40 , 51 , 59 , 61 , 64 , 66 , 70 , 71 , 72 , 74 , 77 , 79 , 81 , 83 , 87 , 89 , 90 , 91 , 95 , 97 , 98 , 100 , 101 , 103 , 106 en 107 .
Tot slot begroet ik de inspanningen van het Parlement om een oplossing te vinden voor de problemen waarover de Raad een andere mening heeft .
Er zijn grote vorderingen gemaakt , en de constructieve sfeer in de discussies schept een goed werkklimaat voor toekomstige onderhandelingen .
Er zijn nog een aantal hinderpalen , maar ik ben ervan overtuigd dat wij naarmate het wetgevingsproces vordert , onze gemeenschappelijke doelstelling zullen bereiken , namelijk een waterbeleid tot stand te brengen waarop we trots mogen zijn .
Een vastberaden standpunt van het Parlement zal in belangrijke mate bijdragen tot een ambitieus Europees waterbeleid voor de komende drie decennia .
Ik zou graag het standpunt van de commissaris ten aanzien van amendement 45 willen horen .
Het kan zijn dat ik het over het hoofd heb gezien in de lijst die is rondgedeeld .
Aanvaard .
Dank u , mevrouw Wallström .
Het debat is gesloten .
De stemming vindt morgen om 11.30 uur plaats .
 
Financieringsinstrument voor het milieu ( Life ) Aan de orde is de aanbeveling voor de tweede lezing ( A5-0014 / 2000 ) , namens de Commissie milieubeheer , volksgezondheid en consumentenbeleid , betreffende het gemeenschappelijk standpunt , door de Raad vastgesteld met het oog op de aanneming van een verordening van het Europees Parlement en de Raad betreffende het financieringsinstrument voor het milieu ( Life ) ( Rapporteur : mevrouw Lienemann ) .
Mijnheer de Voorzitter , we hebben ons al in eerste lezing over dit verslag mogen buigen en ik heb binnen de commissie begrepen dat er in dit Parlement een ruime consensus over bestaat .
Life is de enige begrotingslijn binnen de communautaire begroting die rechtstreeks op het milieu van toepassing is .
Ook dit keer moeten we constateren dat de voor dit programma vrijgemaakte middelen ontoereikend zijn om onze doelstellingen te verwezenlijken .
Al jaren schieten deze middelen tekort .
Ondanks de vorige uitbreiding van de Unie en de aanpassingen die in het tweede Life-programma resulteerden , zijn de middelen niet verhoogd .
Bovendien zien we dat de regio ' s , marktdeelnemers , bedrijven en verenigingen in toenemende mate projecten in het kader van zowel Life-Natuur als Life-Milieu indienen .
Deze projecten zijn van zeer goede kwaliteit .
Na een technisch onderzoek dat door de verschillende bevoegde instanties is uitgevoerd , was iedereen van mening dat deze projecten de steun van de Europese Unie verdienen .
Toch slagen we er niet in deze projecten te financieren , simpelweg omdat de toegekende middelen tekort schieten .
Ik wil verder opmerken dat het bestedingspercentage van de kredieten binnen de communautaire begroting buitengewoon hoog is .
Dit instrument is dus zeer doeltreffend voor het beleid dat we willen voeren .
Ik wil met name het belang van het onderdeel Life-Natuur benadrukken .
Iedereen is op de hoogte van de problemen die zich bij de toepassing van een groot aantal richtlijnen voordoen , zoals de habitatrichtlijn en de richtlijn over trekvogels .
Life moet vergezeld gaan van een beleid waarmee de doelstellingen van deze richtlijnen kunnen worden verwezenlijkt .
Als er onvoldoende middelen worden vrijgemaakt , kunnen deze doelstellingen niet gehaald worden en zal men het idee krijgen dat onze Europese richtlijnen niet uitvoerbaar zijn .
In het debat van vandaag gaat het om twee belangrijke vraagstukken .
Het eerste heeft betrekking op de comitologie , waarover in dit Parlement al zoveel gesproken is .
Ons Parlement wil zich in zijn beleid laten leiden door zowel beheerscomités als raadgevende comités .
Deze comités bieden de Commissie enige flexibiliteit en zorgen ervoor dat de Raad niet teveel beslissingen kan blokkeren .
Ze dragen er dus toe bij dat het intergouvernementele beleid steeds meer wordt vervangen door communautair beleid en dit is nu precies de wens van het Parlement .
De meeste financiële programma ' s en instrumenten van de Europese Unie zijn inmiddels het onderwerp geweest van dergelijke debatten over de comitologie .
Ik denk dat er meer overeenstemming over de comitologie bestaat dan over de begroting .
Dit is immers uit de gesprekken gebleken .
Ik wil hier in herinnering brengen dat ons Parlement om 850 miljoen euro heeft gevraagd .
Dat is op de totale communautaire begroting geen bijzonder hoog bedrag .
Momenteel wordt ons 613 miljoen euro voorgesteld .
Ik denk dat de Unie omwille van het milieu een veel ruimhartiger financieel gebaar moet maken , zodat het Life-programma kan worden uitgevoerd .
Ik wil tenslotte nog iets zeggen over de wijze waarop onze instellingen functioneren .
De toon van het debat van vandaag is dat er snel overeenstemming bereikt moet worden .
Het Parlement zou daartoe een toontje lager moeten zingen , met name wat zijn financiële wensen betreft .
Als er via de medebeslissingsprocedure niet snel overeenstemming wordt bereikt over het kader van de Life-verordening , zo wordt er geredeneerd , zal er vertraging ontstaan bij het uitvoeren van het Life-programma voor 2000 .
Het is inderdaad zo dat de NGO ' s en de betrokken medewerkers ter plekke op onze kredieten zitten te wachten .
Ik wil evenwel in herinnering brengen dat de Raad alle tijd heeft genomen om zijn voorstellen te formuleren en deze slechts enkele maanden voor de eindtermijn bij ons heeft ingediend .
Wij moeten ons houden aan de termijn van maximaal 4 maanden die in de regels staat vermeld .
Dan doen we dus ook , en vervolgens krijgen we te horen : " Wacht even !
Als u redelijk bent , moet u ons standpunt accepteren , want voor medebeslissing is geen tijd " .
Dit is niet de eerste keer dat ons Parlement tegen een dergelijke gang van zaken protest aantekent .
Dit protest is overigens niet tot iemand persoonlijk binnen de Raad gericht , en ik zou zeker niet willen dat het Portugese voorzitterschap zich verantwoordelijk voelt voor deze situatie .
In feite is dit soort optreden een traditie geworden binnen de Raad .
Ik wil alleen maar aangeven dat de begrotingskwestie van groot belang is voor het milieuvraagstuk en dat het Parlement niet wil wijken voor deze chantagepraktijken waarbij uitsluitend van het Parlement een redelijke opstelling verlangd wordt .
Ik hoop dus dat de collega ' s zich zullen uitspreken voor de bemiddelingsprocedure .
In het verleden hebben ze dat immers ook vaak gedaan .
Verder hoop ik dat de Raad en de Commissie zich bereid tonen naar ons te luisteren en dat er een compromis kan worden bereikt .
Mijnheer de Voorzitter , waarde collega ' s , het is waar dat wij het openlijk oneens zijn met een aantal door de Raad en de Commissie aanvaarde opties ; ik zal later nog gelegenheid hebben daar iets over te zeggen .
Ik moet echter ook eerlijk zeggen dat deze verordening beter is dan die voor Life I en Life II .
In de eerste plaats omdat het basisvoorstel Life vastomlijnder , transparanter en rationeler maakt .
In de tweede plaats omdat in het gemeenschappelijk standpunt een aantal fundamentele gezichtspunten opgenomen zijn die door het Europees Parlement in eerste lezing verdedigd zijn .
Ik denk daarbij vooral aan de stelling dat het scheppen van werkgelegenheid een factor moet zijn bij het beoordelen van projectvoorstellen , en de stelling dat het terugbrengen van het milieueffect van producten , vanaf de productie tot en met de recyclage of vernietiging ervan , één van de doelstellingen van Life-Milieu wordt .
In de derde plaats vinden wij het een zeer goede zaak dat in het gemeenschappelijk standpunt voor het eerst de bescherming en het beheer van kustzones genoemd wordt als één van de prioriteiten van Life-Milieu .
De verordening voor Life III heeft dus vele goede kanten .
Maar het is wel zo , mijnheer de Voorzitter , waarde collega ' s , dat deze verordening tekortschiet op het punt waaraan een financieringsinstrument zijn kracht ontleent : het budget .
De Commissie en de Raad houden vast aan hun voorstel van 613 miljoen euro als referentiebedrag voor de periode 2000 - 2004 , waarmee ze het voorstel van het Europees Parlement voor de toewijzing van 850 miljoen euro verwerpen .
Ze nemen zo een beslissing die volgens ons niet gebaseerd kan zijn op dezelfde criteria van redelijkheid en rechtvaardigheid die ten grondslag lagen aan andere bepalingen die de Raad en de Commissie in Life III geïntroduceerd hebben .
We willen de Commissie en de Raad bij dezen duidelijk maken dat we volharden in onze opzet om Life de middelen toe te kennen die dit programma verdient , een budget dat een betere garantie biedt voor het behalen van de doeleinden die men met dit type instrument beoogt te bereiken .
We rechtvaardigen onze keuze met vier heel eenvoudige argumenten .
Ten eerste is Life het enige rechtstreekse financieringsinstrument voor het bevorderen van het milieubeleid van de Europese Unie - er is eenvoudigweg geen ander .
Ten tweede is Life een instrument dat goede resultaten heeft opgeleverd ; het heeft de ontwikkeling van innovatieve methoden en technologieën mogelijk gemaakt , en het heeft een uitmuntende uitvoeringsgraad .
Ten derde is het zo dat het budget van Life in absolute bedragen teruggebracht is , waardoor het de dynamiek en de groeiende vraag niet heeft kunnen bijbenen .
Ten vierde heeft het Parlement op grond van de waarde die het aan Life toekent , aan dit programma steeds hogere bedragen toegewezen in de jaarlijkse begrotingen .
Goedkeuring van het voorstel zoals dat door de Raad en de Commissie verdedigd wordt , zou een onaanvaardbare omkering van deze tendens betekenen .
Maar onze bezorgdheid beperkt zich niet tot de begrotingskwestie .
Klimaatsveranderingen en waterbeleid zijn zaken die de Europese burger bezighouden ; het zijn zaken waaraan in dit Parlement veel aandacht is geschonken .
Daarom is het ons inziens van fundamenteel belang dat de door ons voorgestelde amendementen goedgekeurd worden .
Het gaat om de nummers 5 en 6 , waarin een duurzaam beheer van het grond- en oppervlaktewater en het terugdringen van de broeikasgassen gedefinieerd worden als doelstellingen van Life-Milieu .
Tenslotte wil ik mevrouw Lienemann bedanken voor haar verslag .
Ik voeg daaraan toe dat wij voor haar amendementen betreffende de comitologie zullen stemmen .
In de milieucommissie is weliswaar duidelijk gebleken dat wij Life bij voorkeur door een raadgevend comité laten begeleiden , maar we willen ook niet bijdragen aan het welslagen van het voorstel van de Raad , dat beslist slechter is .
Mijnheer de Voorzitter , mevrouw de commissaris .
Mevrouw de commissaris , u oefent terecht druk uit op de lidstaten die de habitatrichtlijn niet hebben omgezet , ook op de lidstaat waaruit ik afkomstig ben .
Terecht , omdat er eisen worden gesteld aan onze natuurlijke omgeving en wij deze Natura 2000-gebieden uiteindelijk moeten realiseren .
Mocht dit gebeuren , dan ontstaat er natuurlijk een enorme behoefte aan Life-Natuur-middelen , omdat we voor deze gebieden , die dan eindelijk bekend zijn , natuurlijk ook behoudsmaatregelen moeten betalen .
Bovendien gebeurt dat in een situatie waarin we niet eens in stand kunnen houden wat we met Life I en II hebben bereikt .
Het feit dat men de habitat-gebieden nu snel wil aanwijzen , betekent zeer zeker ook dat we meer geld voor Life nodig hebben .
Daartoe richt ik mij ook tot de Raad .
De Raad is wereldkampioen in het goedkeuren van uitgaven , vooral op het gebied van het buitenlands beleid , die wij vervolgens op de een of andere manier moeten financieren uit onze begroting .
Ik noem slechts de hulp aan Bosnië - daarbij wordt aan alle kanten gesnoeid .
Hier , op een gebied dat onze duurzame ontwikkeling betreft , weigert de Raad echter de Life-begroting met het oog op de toekomst te verhogen met bedragen die in verhouding tot de totale begroting toch belachelijk gering zijn .
Hier begrijp ik helemaal niets van , en ik verzoek alle collega ' s met klem het voorstel van collega Lienemann te steunen om de middelen tot 850 miljoen euro te verhogen .
Mijnheer de Voorzitter , waarde collega ' s , Life is het enige financieringsinstrument voor het milieu , en daarom van groot belang .
Wij kunnen met dit instrument onze ambities verwezenlijken als we bereid zijn daarvoor de financiële middelen vrij te maken .
Het belangrijkste punt van discussie met de Raad heeft ongetwijfeld betrekking op de middelen die aan Life III zullen worden toegewezen .
In het gemeenschappelijk standpunt wordt uitgegaan van een bedrag van 613 miljoen euro voor de periode 2000-2004 .
Dit bedrag is ontoereikend .
De liberale fractie schaart zich achter het voorstel om dit bedrag tot 850 miljoen euro te verhogen .
Wij onderschrijven dus het amendement van mevrouw Lienemann waarin zij aangeeft dat de financiële middelen sinds de laatste uitbreiding van de Unie niet meer zijn verhoogd , en dat er al helemaal geen rekening is gehouden met de komende uitbreiding .
De bedragen die we vragen zijn niet exorbitant hoog en betreffen geen onnodige uitgaven .
Integendeel , ons verzoek is bescheiden in vergelijking tot de vele behoeften waarin moet worden voorzien , en is verwaarloosbaar als men kijkt naar de bedragen die voor het structuurbeleid van de Unie worden vrijgemaakt .
Slechts een fractie van de Europese begroting wordt voor het milieu bestemd , terwijl het hier in eerste instantie om een investering gaat : een investering in natuurlijke hulpbronnen uiteraard , maar ook een investering in werkgelegenheid .
Er is immers aangetoond dat een actief milieubeleid voor nieuwe banen zorgt .
Hieruit kan worden opgemaakt dat Life zeer succesvol is , niet alleen binnen de NGO ' s , maar ook bij bedrijven , plaatselijke overheden en derde landen .
Bijna een derde van de 8.500 ontvangen verzoeken voldeed aan de gestelde voorwaarden , en ongeveer 1.300 projecten zijn tussen 1992 en 1998 medegefinancierd .
Het Parlement wil dat dit succes wordt gecontinueerd .
Daarom steunt ook mijn fractie amendement 14 , waarin sprake is van een vierde fase van Life .
Wat het milieu betreft , laten de investeringen en de ambitie het op de lange termijn afweten .
Toekomstige generaties zullen hiervoor de prijs moeten betalen .
Mijnheer de Voorzitter , mevrouw de commissaris , ik zal hier ongetwijfeld in herhaling vervallen , maar ook ik denk dat we de Raad regelmatig moeten laten weten hoe wij over Life denken .
De rapporteur heeft zeer terecht benadrukt dat Life het enige financieringsinstrument is dat geheel ten goede komt aan de tenuitvoerlegging van het milieubeleid van de Unie .
Dit instrument is zeer belangrijk omdat het daadwerkelijk vernieuwende maatregelen ten gunste van de natuur en het milieu in Europa mogelijk maakt , en deze maatregelen bovendien door de lidstaten worden overgenomen en geïntensiveerd .
Er is overigens bewust gekozen voor een financieringsinstrument dat democratisch van aard is .
Het is zowel voor regeringinstellingen als NGO ' s toegankelijk .
Daarom , waarde collega ' s , verzoek ik u tegen de amendementen te stemmen die het karakter van Life geweld aandoen .
Via instellingen en organisaties kan de Europese burger direct van Life profiteren .
Life kan verder worden ingezet voor maatregelen die het algemeen belang dienen .
Voor miljoenen leden van de NGO ' s - ik wil dit aantal benadrukken - is Life het bewijs dat de Unie een ambitieus beleid wil voeren ten gunste van het natuurlijk erfgoed .
Life is overigens het belangrijkste instrument van het Europees netwerk Natura 2000 .
De lidstaten hebben overeenkomstig de richtlijn over de habitats van zeldzame en bedreigde flora en fauna , en de richtlijn over trekvogels , in dit netwerk geïnvesteerd .
Dankzij dit netwerk kunnen de gebieden van grote ecologische waarde in onze lidstaten worden beschermd .
Ik wil u verder laten weten dat de tegenstanders van dit beleid in de verschillende lidstaten de milieubescherming in Europa geen dienst bewijzen .
Dat is jammer , want iedereen in deze vergaderzaal weet dat de financiële middelen voor Life tekortschieten om de projecten van de lidstaten te bekostigen .
Veel van deze projecten zijn om financiële redenen afgeblazen .
Voor Life is momenteel slechts 100 miljoen euro per jaar beschikbaar , wat neerkomt op nog geen 1Promille van de communautaire begroting .
Ik wil benadrukken dat voor de landbouw , zoals iedereen weet , 37 miljard euro ter beschikking staat , terwijl juist de landbouw het milieu in vele opzichten schaadt .
Mijn fractie is van mening dat in deze omstandigheden de financiële middelen ten behoeve van Life verhoogd moeten worden .
Wij scharen ons daarom onvoorwaardelijk achter het voorstel van mevrouw Lienemann om het budget te verhogen tot 850 miljoen euro .
We weten immers dat onze medeburgers zeer hoge verwachtingen koesteren met betrekking tot het milieu .
In dit opzicht is het compromis van de Raad inzake de financiering van Life kil en onacceptabel , temeer daar relatief zeer veel Life-programma ' s daadwerkelijk worden uitgevoerd .
Uit deze programma ' s kunnen overigens nieuwe milieuvriendelijke technieken ontstaan , en het behoeft geen betoog dat dit de eerste programma ' s voor duurzame ontwikkeling zijn .
Mijnheer de Voorzitter , voor het milieuprogramma van de Europese Unie zijn aanzienlijke bedragen vrijgemaakt : 613 miljoen euro .
Velen vragen zich af of de publieke middelen wel goed worden aangewend .
Een financieringsinstrument van deze omvang moet transparant en doelmatig zijn .
In het onderhavige geval is van transparantie en doelmatigheid geen sprake .
De selectiecriteria zijn slecht gedefinieerd , vele transacties zijn verdacht en de balansen worden veelal niet gepubliceerd .
Bovendien ontbreekt iedere vorm van evaluatie .
Wij stellen u voor de verordening als volgt te wijzigen .
Allereerst vinden wij dat projecten die door het financieringsinstrument Life worden bekostigd , alleen door overheidsinstellingen mogen worden gerealiseerd .
Via een aanbestedingsprocedure kan het beheer van deze gebieden desnoods aan bevoegde milieubeschermingsorganisaties worden toevertrouwd .
Het gaat hier om de continuïteit .
Particuliere instellingen kunnen immers verdwijnen of de opdracht aan derden uitbesteden .
Het is vanuit filosofisch oogpunt choquerend en vanuit juridisch oogpunt dubieus dat onder het mom van milieubescherming en met uitsluitend publieke middelen een gehele sector van particuliere bedrijven in stand wordt gehouden .
In de tweede plaats moet omschreven worden wie in aanmerking komt voor Life-middelen en hoe deze middelen worden toegekend .
Op deze wijze kan iedere verdenking van vriendjespolitiek en buitensluiting voorkomen worden .
In de derde plaats moet voorafgaand aan het Life-programma overleg plaatsvinden met de betrokken gebruikers en instanties .
Het programma Life-Natuur in het Franse Grand-Lieu is bijvoorbeeld zonder enig overleg ten uitvoer gebracht , met als gevolg dat er zich een daadwerkelijke milieuramp heeft kunnen voltrekken .
Door baggerwerkzaamheden , die in strijd met de Franse wet zijn uitgevoerd , kampt het lager gelegen Acheneau nu met aanzienlijke slibvorming .
Zo zijn veel paaigebieden vernietigd en prachtige watergebieden verdwenen .
Men heeft het slib voor 6 miljoen frank 3 kilometer verplaatst en het middel bleek erger dan de kwaal .
Alle betrokken organisaties hebben de ernstige gevolgen van deze ingreep overigens voorspeld .
Verder heeft deze ingreep tot de nodige geschillen geleid , en tot extra uitgaven uit het financieringsinstrument om de schade te herstellen .
Dit moeten we in het vervolg dus zien te vermijden .
In de vierde plaats moeten er vertegenwoordigers van het Parlement in de follow-up commissie plaatsnemen .
Ik denk hierbij aan minimaal één afgevaardigde per fractie .
Het is immers volkomen legitiem dat de afgevaardigden toezicht houden op het gebruik van de toegekende kredieten .
In de vijfde plaats moeten jaarlijks de wetenschappelijke , technische en financiële gegevens met betrekking tot de gerealiseerde Life-maatregelen worden gepubliceerd .
In de zesde plaats dienen de programma ' s grondig en regelmatig te worden geëvalueerd .
In de zevende plaats moet ook bij milieurampen een beroep gedaan kunnen worden op deze middelen .
Ik denk hierbij bijvoorbeeld aan herbebossing na storm en herstel van natuurgebieden na olievervuiling .
Mevrouw de rapporteur , mijnheer de Voorzitter , wij leggen dit concrete , weloverdachte en eenvoudig uitvoerbare voorstel om plaatselijke conflicten te voorkomen en publieke middelen op juiste wijze aan te wenden , aan u voor en hopen dat het in overweging wordt genomen alvorens de begrotingslijn Life met maar liefst 40 % wordt verhoogd . )
Mijnheer de Voorzitter , mevrouw de commissaris , waarde collega ' s , in de eerste plaats wil ik mevrouw Lienemann van harte feliciteren met haar verslag , en feliciteer ik ook de Commissie - waarom niet - omdat dit verslag , dit standpunt , in algemene zin een verbetering is op de bestaande teksten .
Bovendien is de systematiek verbeterd : die is nu duidelijker en transparanter .
Ik wil ook de diensten van de Commissie feliciteren omdat de evaluatie , controle en begeleiding van het Life-programma een redelijke garantie bieden voor de juiste selectie en uitvoering van de projecten .
Er zijn echter enkele aspecten waarop ik de aandacht wil vestigen .
In de eerste plaats is dat de continuïteit , die ik in principe niet in twijfel trek ; op de tweede plaats , de financiering .
Helaas wordt slechts 7,2 % van de voorgestelde projecten gefinancierd .
Van de 1.919 miljoen euro die gevraagd werd , is slechts 784 miljoen toegekend .
En nu verschijnt er in het financieel memorandum een bedrag van nog maar 613 miljoen euro , te verdelen over nog meer landen en nog meer bevoegdheden .
Het Parlement heeft al voorgesteld om 850 miljoen euro uit te trekken , maar in dit document wordt het eerste voorstel herhaald , 613 miljoen .
Mevrouw de commissaris , op alle terreinen nemen de milieuverplichtingen toe , maar het enige financieringsinstrument dat speciaal voor het milieu is , wordt beperkt .
Is dat niet tegenstrijdig ?
Vragen we niet aan anderen wat we zelf niet wensen te geven ?
We hebben wel allemaal de mond vol van het milieu , maar we zijn niet bereid er gezamenlijk voor te betalen .
Dat laten we liever over aan degenen die de plek waar zij het hele jaar wonen altijd al hebben onderhouden en daarvoor hebben betaald .
Mevrouw de commissaris , laten we consequent zijn .
De kosten van het van het milieubehoud waarvan we allemaal profijt hebben , moeten gezamenlijk worden opgebracht , en het Life-programma is het enige financieringsinstrument voor het milieu .
Bovendien hebben de Life-projecten hun nut over het algemeen bewezen .
Mijnheer de Voorzitter , sedert 1992 beschikt de Gemeenschap over een instrument , Life , dat bij uitstek geschikt is voor de bevordering en de ontwikkeling van het milieubeleid , zowel in de Gemeenschap alsook in de omringende derde landen .
Uitgaande van de ervaringen van de afgelopen acht jaar wil men nu , in de derde fase van dit financieel instrument , de efficiëntie van de milieuacties verbeteren .
De hoofddoelstellingen van de onderhavige ontwerpverordening zijn : financiering van maatregelen voor de toepassing , aanpassing en ontwikkeling van het communautair milieubeleid , integratie van de milieuproblematiek in andere beleidsvormen en het leveren van een bijdrage aan duurzame ontwikkeling .
In het thematische programma Life-Natuur , waarmee men het Natura 2000-netwerk wil verwezenlijken , is voor het eerst sprake van een multinationale aanpak bij het ontwikkelen van internationale projecten en acties .
Op die manier wil men versplintering van biotopen voorkomen en de bescherming van de biodiversiteit versterken .
In het thematische programma Life-Milieu , waarin het met name gaat om demonstratieprojecten ten behoeve van het midden- en kleinbedrijf en de lokale overheidsinstanties , wordt duidelijk de klemtoon gelegd op de integratie van de milieuproblematiek in de andere beleidsvormen .
Ik ben zonder meer voor de verhoging van het kredietvolume voor Life van 613 miljoen naar 850 miljoen euro voor de komende vijf jaar die de rapporteur , mevrouw Lienemann , voorstelt .
Als wij de voor milieubescherming noodzakelijke middelen niet ter beschikking stellen , zullen wij de in de afgelopen jaren toegenomen betekenis van het milieu geen recht kunnen doen , en geen gevolg kunnen geven aan de noodzaak van integratie van de milieuproblematiek in de andere beleidsvormen .
Bovendien worden de uitdagingen in het gebied rond de Unie steeds groter .
Er zijn acute milieuproblemen in de kandidaatlanden .
Daarom mogen wij niet doen alsof onze neus bloedt .
Het voorval van enkele dagen geleden waarbij een zijrivier van de Donau en de Donau zelf werden vervuild , moet een les voor ons zijn .
Wij moeten de met Life gefinancierde milieuacties versterken .
Dan kunnen wij een communautair milieubeleid voeren en de Gemeenschap helpen bij het vervullen van haar taken ten gunste van een milieubescherming en -verbetering van hoog gehalte .
Mijnheer de Voorzitter , ik wil in de eerste plaats mevrouw Lienemann complimenteren met haar milieubewustzijn , dat blijkt uit de twee verslagen die we vanavond hebben besproken .
In twee minuten kan een thema van een dergelijk belang natuurlijk niet omvattend behandeld worden .
Ik verzoek de commissaris daarom de behandeling van deze belangrijke zaak op zich te nemen .
Ik draag al vijf jaar de verantwoordelijkheid voor de commissie milieubeheer van een regionale instelling , die natuurlijk niet de brede visie heeft van de gelijknamige commissie van dit Parlement .
Het milieu is er zeer ernstig aan toe .
Ik wil , in navolging van de collega ' s die voor mij hebben gesproken , nog eens terugkomen op het economische aspect en op de financiering van projecten die , naar mijn mening , alle een openbaar karakter zouden moeten hebben .
Wat betreft de financiering : mevrouw de commissaris , 613 miljoen euro is niet voldoende , ook 850 miljoen euro is niet genoeg .
Eind augustus heb ik deelgenomen aan een vergadering van de commissie milieubeheer waarin zelfs sprake was van 2 miljard euro , ofwel 4.000 miljard lire voor de eliminatie , of ten minste de bestrijding , van de problemen die verband houden met tabaksverslaving .
Het milieu is echter een veel ernstiger en belangrijker probleem dan tabaksverslaving .
Mevrouw de commissaris , ik verzeker u dat 850 miljoen euro - ervan uitgaande dat dat bedrag inderdaad wordt toegewezen - in de praktijk niet genoeg is om welk project dan ook uit te voeren .
In veel regio ' s zijn parken aangelegd , een fundamenteel onderdeel van het programma Life .
Maar parken waarvoor niet genoeg financiële middelen beschikbaar zijn , zonder bewegwijzering , zijn niet doelmatig en nutteloos .
Daarom nodig ik het Parlement en de Commissie uit dit probleem de vereiste aandacht te schenken .
Mijnheer de Voorzitter , geachte afgevaardigden .
De instellingen discussiëren reeds sinds het begin van 1999 over de voorgestelde verordening voor de derde fase van het financieringsinstrument voor het milieu , Life .
Ik dank de milieucommissie en mevrouw Lienemann nogmaals voor de goede en constructieve samenwerking betreffende dit thema .
Als resultaat hiervan kan ik bevestigen dat de Commissie negen van de veertien amendementen waaraan de milieucommissie haar goedkeuring heeft gehecht , volledig of in principe aanvaardt .
De Commissie begroet vooral de amendementen 1 , 2 , 7 , 8 , 9 , 10 , 11 en 13 die met comitologie te maken hebben .
Het Parlement heeft hierbij rekening gehouden met de bezwaren die de Commissie tegen het gemeenschappelijk standpunt had .
De Commissie kan ook amendement 4 in principe aanvaarden , maar wil dit op een andere plaats in de tekst invoegen .
Met betrekking tot de amendementen 5 en 6 wil ik benadrukken dat projecten voor een duurzaam gebruik van grond- en oppervlaktewater grotendeels in Life zijn opgenomen , evenals de projecten ter bestrijding van luchtverontreiniging die het broeikaseffect versterkt .
De Commissie is echter van mening dat de aparte vermelding hiervan indruist tegen de oorspronkelijk overeengekomen beperking tot slechts enkele voorkeursgebieden .
Er is bovendien gevaar voor overlapping met andere communautaire programma ' s zoals het vijfde kaderprogramma voor onderzoek en technologische ontwikkeling .
De centrale maatregelen van dit programma - waterkwaliteit , de stad van de toekomst , vernieuwende producten en processen - betreffen voor een deel dezelfde thema ' s .
Ik ben blij met het vertrouwen dat we met betrekking tot de begroting van de milieucommissie krijgen .
In amendement 12 worden meer begrotingsmiddelen gevraagd dan in het gemeenschappelijk standpunt .
Ik ben overtuigd van de potentiële waarde van Life .
Dit instrument biedt de mogelijkheid goede projecten te financieren die de voorgestelde begroting overschrijden .
Het in amendement 12 genoemde bedrag stemt echter niet overeen met het financieel plan dat op basis van Agenda 2000 is vastgesteld .
Ik voeg er ook aan toe dat een verhoging van de begroting uiteraard ook hogere eisen zal stellen aan het Milieuagentschap , dat een groter aantal projecten moet behandelen .
Er moet ook rekening worden gehouden met andere programma ' s , waarvoor in het kader van de medebeslissingsprocedure nog beslissingen moeten worden genomen .
In dit stadium blijft de Commissie bij het bedrag dat in het gemeenschappelijk standpunt is vastgesteld .
Wat betreft amendement 3 , dat wij in eerste lezing niet hebben overgenomen , onderstreep ik dat de doelstellingen , de kosten die recht geven op subsidies en de aanvraagprocedure voor elk programma verschillend zijn .
Het is daarom zinloos en vaak onmogelijk projecten rechtstreeks van Life naar andere instrumenten over te brengen .
Indien men voor elk project andere financieringsbronnen dient te onderzoeken , zijn er bovendien meer middelen nodig dan er nu beschikbaar zijn .
De Commissie voor elke activiteit grondig laten onderzoeken welke middelen er nodig zijn , is een voorbeeld van een onbelangrijke , maar omslachtige activiteit die we moeten vermijden .
De Commissie kan ook amendement 14 niet aanvaarden , omdat het strijdig is met het initiatiefrecht van de Commissie .
In de discussie over de einddatum voor de tenuitvoerlegging van Life , kan ik meedelen dat de in het gemeenschappelijk standpunt voorgstelde datum van 31 maart 2000 vervroegd moet worden .
De datum wordt vastgesteld zodra de verordening is aangenomen .
Om af te ronden , herhaal ik dat Life naar mijn mening een efficiënt instrument zal zijn ter bevordering van de ontwikkeling en tenuitvoerlegging van het communautair milieubeleid .
Het Parlement heeft in ruime mate bijgedragen tot de verbetering van dit instrument .
Ik ben ervan overtuigd dat het Parlement net als ik wenst dat de verordening zo snel mogelijk kan worden aangenomen , vooral wegens de hoge verwachtingen in de lidstaten en in andere landen , met name de kandidaatlanden die nu de mogelijkheid krijgen deel te nemen aan Life .
Dank u , mevrouw Wallström .
Het debat is gesloten .
De stemming vindt morgen om 11.30 uur plaats .
 
Modernisering van de sociale bescherming Aan de orde is het verslag ( A5-0033 / 2000 ) van de heer Andersson , namens de Commissie werkgelegenheid en sociale zaken over de mededeling van de Commissie - Een gemeenschappelijke strategie voor de modernisering van de sociale bescherming ( COM ( 1999 ) 347 - C5-0253 / 1999 - 1999 / 2182 ( COS ) ) .
Mijnheer de Voorzitter , het probleem van de sociale bescherming is een belangrijk thema .
Dit is het gevolg van de samenwerking binnen de EU .
De oorzaak is de monetaire samenwerking , die gevolgd werd door macro-economische samenwerking en samenwerking op het gebied van werkgelegenheid .
Het logisch gevolg is nu dat we verder gaan met de systemen inzake sociale bescherming .
Deze gebieden zijn allemaal afhankelijk van elkaar .
Economische stabiliteit zorgt voor groei , kan veel werkgelegenheid scheppen en de welvaart verhogen .
Het omgekeerde is echter ook waar : een goed ontwikkeld beleid inzake sociale bescherming kan ook werkgelegenheid scheppen en groei bewerkstelligen .
Sociale bescherming is met andere woorden een productieve factor .
De socialezekerheidsstelsels in de EU zijn verschillend , grotendeels om historische redenen .
Nu staan we echter voor een aantal gemeenschappelijke uitdagingen .
Bij de demografische ontwikkeling gaat het bijvoorbeeld niet alleen om de vergrijzing van de bevolking , maar ook om het dalende geboortecijfer .
De arbeidsmarkt verandert ook voortdurend .
Vrouwen nemen een steeds grotere plaats in op de arbeidsmarkt .
De technische ontwikkeling vormt een andere uitdaging .
Wij moeten deze uitdagingen samen aangaan .
De Commissie pleit in haar mededeling voor een intensievere uitwisseling van ervaringen , de oprichting van een werkgroep op hoog niveau en het toepassen van benchmarking .
Bovendien moet het verslag over de sociale bescherming jaarlijks worden ingediend en vergeleken met het werkgelegenheidsrapport .
Dit is goed , maar onvoldoende .
Wij willen een procedure die lijkt op het proces van Luxemburg .
Er moeten duidelijke richtlijnen en criteria zijn , en de lidstaten moeten volgens een bepaald model nationale actieplannen opstellen .
Wij bepalen dit gemeenschappelijke model , maar behouden de subsidiariteit .
Deze sociale convergentie is een proces dat nog lang zal duren .
Daarom moet het Parlement bij deze werkzaamheden betrokken worden - niet door leden zitting te laten nemen in de werkgroep op hoog niveau , maar door leden als waarnemers naar de werkgroep te sturen en voorstellen te laten doen voor de manier waarop het proces dient te verlopen .
Het voorstel van de Commissie is , net als de samenwerking inzake werkgelegenheid , op de volgende vier pijlers gebaseerd .
De sociale beschermingsstelsels moeten de werkgelegenheid bevorderen , de pensioenen moeten op lange termijn veilig worden gesteld , de sociale integratie moet worden bevorderd , en een betaalbare en kwalitatief hoogwaardige gezondheidsbescherming moet worden gegarandeerd .
Dit alles is belangrijk .
In ons verslag wijzen wij vooral op het belang van armoedebestrijding binnen de EU , waarvoor wij zo snel mogelijk criteria moeten vaststellen om vooruitgang te kunnen boeken .
Gelijke behandeling van mannen en vrouwen is niet onder een aparte pijler ondergebracht .
Wij geven de voorkeur aan mainstreaming .
Het aspect van gelijke behandeling moet dan ook in alle pijlers terug te vinden zijn .
Dat is ons uitgangspunt .
Wij doen een groot aantal voorstellen , bijvoorbeeld betreffende de overschakeling naar een individuele sociale bescherming , het recht op sociale uitkeringen tijdens ouderschapsverlof , betere mogelijkheden om het gezins- en beroepsleven te combineren en de garantie dat het basispensioen voldoende is voor een aanvaardbare levensstandaard .
Deze voorstellen komen vooral vrouwen ten goede .
Naast deze Europese sociale convergentiestrategie zijn er concrete plannen voor sociale wetgeving nodig , en voorstellen voor kaderovereenkomsten binnen het sociaal overleg , met een concreet tijdschema .
Wij nemen aan dat de Commissie dit in haar voorstel betreffende een sociaal actieprogramma zal opnemen .
De sociale convergentie moet vóór de uitbreiding rond zijn , enerzijds om het sociale model te versterken , anderzijds om het risico van sociale dumping te vermijden .
De Commissie zou de opstelling van een speciaal actieprogramma binnen het sociaal beleid met het oog op de uitbreiding in overweging moeten nemen .
In de commissie hebben wij een constructief debat gehad .
Er zijn veel amendementen voorgesteld , maar wij zijn het over het verslag eens geworden .
Het aantal amendementen dat wij in de plenaire vergadering hebben ingediend , is teruggebracht tot vijftien .
Dit bewijst onze eensgezindheid .
Een aantal amendementen is naar de commissie terugverwezen , maar ik zal die verwerpen .
Ook de amendementen die de TDI-fractie heeft ingediend , zal ik verwerpen , omdat ze naar mijn mening niets nieuws aan het verslag toevoegen .
Mijn fractie zal amendement 14 van de liberale fractie daarentegen steunen , omdat het een goed amendement is .
Het lijkt weliswaar op amendement 1 , maar het is nog beter .
Om af te ronden wil ik nog zeggen dat de EU meer is dan een samenwerkingsverband op handelsgebied .
De EU is ook een unie voor werkgelegenheid en sociale rechtvaardigheid .
Bij de totstandbrenging van een Europa van de burgers speelt het sociaal beleid een belangrijke rol .
Het Parlement wil met dit verslag bijdragen aan een sterkere sociale dimensie van de Europese samenleving .
Wij hopen dat de Raad en de Commissie deze bijdrage serieus nemen en in het toekomstig sociaal beleid zullen opnemen .
De top in Lissabon biedt een goede gelegenheid om een dergelijke strategie voor te stellen .
Mijnheer de Voorzitter , mevrouw de commissaris , dames en heren , een op de lange termijn draagkrachtig sociaal zekerheidsstelsel , waarin mannen en vrouwen op een gelijkgerechtigde manier en overeenkomstig hun persoonlijke levensomstandigheden zijn beschermd , is absoluut noodzakelijk voor de sociale samenhang en de stabiliteit van onze maatschappij .
Onze wederzijdse afhankelijkheid in kwesties betreffende de Europese economie , het werkgelegenheidsbeleid en de sociale bescherming op de interne markt , vereist hier ook gezamenlijk overleg op communautair niveau .
De gelijkstelling van man en vrouw is noch op de werkplek noch op het gebied van de sociale bescherming bereikt .
Het werkloosheidspercentage ligt bij vrouwen aanzienlijk hoger dan bij mannen .
Voor vrouwen zijn bepaalde beroepen nog steeds moeilijker toegankelijk , en zij hebben veel vaker onzekere of deeltijdbanen .
Het salarisniveau van vrouwen ligt nog steeds ver onder dat van mannen .
Dit resulteert in een geringe of geheel ontbrekende sociale bescherming , omdat de huidige stelsels gebaseerd zijn op betaald werk .
Veel vrouwen hebben alleen afgeleide rechten , waardoor hun financiële afhankelijkheid toeneemt .
Gelet op de veranderde economische en sociale omstandigheden , dient te worden gestreefd naar een van de partner onafhankelijke , individuele sociale zekerheid die een duurzame bescherming garandeert .
Werk moet echter ondanks alle noodzakelijke lasten ook nog lonend blijven !
Een hervorming van de sociale bescherming moet mede inhouden dat verlofperiodes voor kinderopvoeding en het begeleiden van hulpbehoevende familieleden worden bevorderd en door de wettelijke verzekeringen worden gedekt .
Het is beangstigend dat een nog steeds toenemend aantal oudere vrouwen in armoede leeft .
Zij hebben door hun inzet voor de familie niet kunnen bijdragen aan de sociale zekerheidsstelsels , maar ook deze vrouwen moeten worden beschermd .
Iedereen moet , ongeacht zijn financiële draagkracht , altijd een beroep kunnen doen op kwalitatief hoogwaardige gezondheidszorg .
In principe zijn de lidstaten nog steeds verantwoordelijk voor de opbouw en financiering van hun sociale zekerheidsstelsel .
De EU-samenwerking binnen de werkgroep van deskundigen , waarin vrouwen natuurlijk evenredig vertegenwoordigd moeten zijn , kan op de lange termijn tot de convergentie van de sociale stelsels bijdragen .
Voorzitter , ik zou de rapporteur , de heer Andersson , van harte willen feliciteren met het verslag over de modernisering van de sociale bescherming zoals dat nu ter tafel ligt .
Als coördinator van de Europese Volkspartij in de Commissie werkgelegenheid en sociale zaken ben ik erg blij met het bereikte compromis , waar de heer Andersson zich erg voor heeft ingespannen .
Ik ben ook erg blij dat hij is voortgegaan op een verslag dat onder het vorige Parlement door mijzelf als rapporteur geschreven is en de lijnen van dit verslag zijn voor een deel ook de lijnen van dat oude verslag .
Het doel van de Commissiemededeling van juni 1999 , die ten grondslag ligt aan het verslag-Andersson , is het verdiepen van de samenwerking tussen de lidstaten en de EU op het gebied van sociale bescherming .
Belangrijke subdoelen hierbij zijn : het bevorderen van de werkgelegenheid , ervoor zorgen dat het werk een vast inkomen biedt .
Ten tweede het veiligstellen en betaalbaar maken van de pensioenstelsels .
Ten derde het bevorderen van de sociale integratie , ten vierde het garanderen van een betaalbare gezondheidsbescherming van een hoog niveau .
Bij al deze doelstellingen moeten aan sekse gerelateerde aspecten een belangrijke rol spelen .
Ik geloof dat de Commissie ook gefeliciteerd mag worden met die mededeling , want deze vier punten zijn eigenlijk voor een heleboel burgers in de Europese Unie uitermate belangrijke , zo niet de belangrijkste punten waarover gedacht wordt .
De mededeling van de Commissie is een belangrijk strategisch document ter verwezenlijking van Europese sociale convergentie .
Het macro-economisch beleid , het werkgelegenheidsbeleid en het sociale beleid beïnvloeden elkaar wederzijds en moeten daarom ook nauwer met elkaar worden verbonden .
De Commissie heeft deze samenhang goed onderkend .
De bedoeling is dat er een geïntegreerde sociale strategie tot stand wordt gebracht die natuurlijk alles te maken heeft met een goede macro-economische strategie en met een goede werkgelegenheidsstrategie .
Die dingen zijn niet los van elkaar te zien .
Merkwaardig was alleen dat dit onderwerp tot nu toe eigenlijk geen deel heeft uitgemaakt van een strategie , en daarom is de mededeling van de Commissie in zekere zin een doorbraak .
Wat ook buitengewoon verheugend is , is dat de Raad die doorbraak nu schijnt te aanvaarden en ook in Lissabon naar voren wil brengen .
Wij moeten ons er natuurlijk niet al te veel van voorstellen .
Het is een begin van een proces .
Het is niet het einde van een proces .
Sommige mensen hebben gezegd : vragen wij niet te weinig , wordt er niet te weinig gezegd .
Maar het is erg belangrijk dat het proces op gang komt .
Het gaat om heel belangrijke dingen , maar de stelsels in de Europese Unie zijn nogal verschillend .
De uitdagingen zijn verschillend .
De graden van werkgelegenheid zijn verschillend en daarom is het erg belangrijk om wat dat betreft bescheiden te beginnen maar toch goed door te gaan .
Op die manier kunnen wij een aantal hele grote uitdagingen aan .
Binnen mijn fractie is de overgrote meerderheid van mening dat zoiets moet gebeuren .
Het grappige van het verslag-Andersson is dat het niet teveel ingaat op allerlei details van hoe het er allemaal zou moeten uitzien ; in dat opzicht is het geen luchtkastelenverslag .
Het is een verslag dat een weg probeert aan te geven .
Hier en daar zijn er toch wel een aantal punten waarbij ik mij afvraag of wij daar niet te specifiek zijn .
Ik denk dat een aantal collega ' s daar nog wel op terug zullen komen .
Maar dat neemt niet weg dat het belang van het verslag vooral daarin gelegen is dat wij een strategie ontwikkelen , dat er een redelijke kans is dat het een belangrijke bijdrage kan vormen tot Lissabon .
Ik denk dat als het in Lissabon op deze manier zou worden aangenomen , Lissabon daarmee een succes wordt .
Als het niet wordt aangenomen , zegt Lissabon eigenlijk niet veel meer dan in het verleden al gezegd is .
Wat dat betreft is dit verslag , weliswaar een onderdeel , maar misschien wel het allerbelangrijkste onderdeel van Lissabon , omdat het echt nieuw is , terwijl vele andere dingen alleen maar heel fraai herkookt materiaal is dat wij in het verleden al naar voren hebben gebracht .
Al met al wil ik de rapporteur en ook de commissie van harte bedanken voor dit verslag .
Ik hoop dat Europa op het gebied van sociale bescherming een stap verder komt met inachtneming van de subsidiariteit , want zonder dat gaat het niet .
Mevrouw de commissaris , beste collega ' s , sta mij toe om net zoals mijn collega Bartho Pronk , de Commissie te danken voor deze mededeling en vooral ook onze rapporteur te feliciteren voor het werk aan dit verslag .
Het is niet , mevrouw de commissaris , omdat dit verslag in het Parlement nu niet meer controversieel is dat het niet heel erg belangrijk zou zijn .
Ik heb andere tijden meegemaakt waar zulke discussies over sociale zekerheid eigenlijk nog moeilijk waren in dit Parlement .
De discussie komt ook op een juist moment - de heer Pronk heeft het daarnet gezegd - namelijk op het moment waarop de Top van Lissabon , die zich moet buigen over de vraag hoe wij via de informatiesamenleving , economische groei , werkgelegenheid en sociale cohesie op de agenda kunnen zetten in Europa , volop in voorbereiding is .
Het spreekt voor zich voor mijn fractie dat sociale bescherming een belangrijk element is van die sociale cohesie en dus ook in Lissabon op de agenda moet .
Mijn fractie is blij dat de Raad Sociale Zaken reeds eind vorig jaar groen licht gegeven heeft voor een betere samenwerkingsstrategie en dat trouwens een groep van hoge ambtenaren al opdracht heeft gekregen om tegen juni 2000 een eerste verslag aan de Raad voor te leggen .
Maar wij zouden als Parlement en vooral als sociaal-democratische fractie willen dat Lissabon nu al een stap verder gaat .
Het is heel belangrijk dat dit Europees Parlement in dit verslag van onze collega pleit voor een echte Europese strategie van sociale convergentie , naar analogie van wat via de zogenaamde Luxemburgstrategie voor de werkgelegenheid is opgezet , dus met gemeenschappelijke doelstellingen , met richtsnoeren , nationale actieplannen en evaluatie van prestaties .
Wij denken dat deze piste ambitieus is , maar toch haalbaar .
Het is uiteraard duidelijk dat harmonisering van sociale zekerheid op Europees vlak geen haalbare kaart is .
De systemen op het gebied van financiering en organisatie zijn daarvoor te verschillend , en dat is ook een belangrijke reden waarom sociale bescherming amper op de Europese agenda geraakt is , en waarom ook scenario ' s zoals de dertiende lidstaat van Danny Peters of de Europese sociale slang eigenlijk amper van de grond geraakt zijn .
Maar deze nieuwe piste is bijzonder interessant .
De werkgelegenheidsstrategie heeft bewezen dat zij kan functioneren en sociale convergentie is ook nodig , want onze socialezekerheidsstelsels staan voor dezelfde uitdagingen en in een emu-tijdperk dreigen sociale zekerheidsstelsels anders een element te worden van sociale concurrentie .
Maar laat mij een ding duidelijk zeggen namens mijn fractie : sociale convergentiestrategieën mogen geen alternatief zijn voor sociale wetgeving .
Ze kunnen slechts dienen als een zeer nuttige aanvulling op wat wij ontwikkelen en wat wij verwachten van de Commissie wat betreft sociale wetgeving .
Ik denk dat het ook goed is dat het Europees Parlement bovendien de Raad tracht te overtuigen om in Lissabon de gemeenschappelijke strategie reeds te concretiseren en begin 2001 al te starten met een jaarlijkse procedure om de armoede terug te dringen .
Ik ben blij dat het Europees Parlement deze idee van mijn fractie ondersteunt en wij hopen , mevrouw de commissaris , dat wij ook uw steun kunnen krijgen .
Tenslotte dringen wij erop aan dat het Europees Parlement en de sociale partners en sociale NGO ' s nauw bij dit proces betrokken worden .
Alleen een breed en democratisch draagvlak zal garanties geven voor het succes van deze strategie en wij hopen op uw steun .
Mijnheer de Voorzitter , de vier belangrijkste doelstellingen waarover de regeringen van de EU-landen het in november van vorig jaar eens werden , zijn hier vandaag reeds genoemd .
We moeten zorgen voor arbeid en een vast inkomen dat de moeite waard is , een gegarandeerd pensioen en duurzame pensioenregelingen , de bevordering van sociale integratie , en een duurzame en kwalitatief hoogstaande gezondheidszorg .
Deze doelstellingen zijn zo ruim gesteld dat iedereen ze moet kunnen steunen .
Dat een groep hoge ambtenaren het knooppunt vormt voor de uitwisseling van ervaringen , inclusief coördinatie en evaluatie van de ontwikkeling van het sociaal en arbeidsmarktbeleid , daar kunnen wij alleen maar van leren .
In de mededeling van de Commissie die hier vandaag aan de orde is en die het uitgangspunt vormde voor het besluit van de Raad in november , wordt op een evenwichtige manier uiteengezet hoe we een beter debat kunnen voeren , hoe we meer inzicht kunnen krijgen in de uitdagingen die de lidstaten de komende jaren op het gebied van sociaal beleid moeten aangaan , waar de bevolking vergrijst en waar de gevolgen van de uitbreiding het meest voelbaar zullen zijn .
We kampen nu reeds met grote sociale problemen , en in veel landen is het een probleem dat de sociale voorzieningen zwaar op de overheidsbegroting drukken .
Zonder hervormingen bestaat het gevaar dat de economische basis van het sociaal beleid ondermijnd wordt .
Een sterke economie die de concurrentie aankan , is nu eenmaal de veiligste basis voor een goede sociale bescherming .
Het is dan ook zinvol deze thema ' s op de agenda te plaatsen .
In het debat over de coördinatie van het sociaal beleid gebruiken wij vaak de uitdrukking sociale convergentie .
Als liberalen kunnen wij dit begrip steunen , wanneer daarmee bedoeld wordt dat de EU brede gemeenschappelijke doelstellingen vaststelt , die de lidstaten door middel van hun eigen sociaal beleid proberen te verwezenlijken .
Het gaat dus niet om harmonisatie , maar om gemeenschappelijke doelstellingen .
Het is immers een feit dat de EU-lidstaten elk hun eigen kijk hebben op de organisatie van het sociaal beleid .
Onze tradities en culturen zijn verschillend , en ondanks vele gelijkenissen zijn onze sociale problemen ook zeer verschillend van aard en omvang .
Daarom is het belangrijk te onderstrepen dat het sociaal beleid een nationale aangelegenheid is .
Het nationaal beleid past uiteraard in een aantal gemeenschappelijke kaders .
Dit geldt met name voor de sociale minimumrechten , die in het Verdrag zijn vastgelegd , het vrije verkeer van werknemers met behoud van de sociale rechten , en voor de economische samenwerking en coördinatie .
Er moet dus sprake zijn van coördinatie , samenwerking en convergentie van de doelstellingen , niet van de middelen .
Ik dank de rapporteur , de heer Jan Andersson , voor zijn zeer constructieve inspanningen om de uiteenlopende standpunten met elkaar te verzoenen en steun voor zijn verslag te verwerven .
Ik kan het verslag steunen , met uitzondering van enkele punten .
Ik ben het niet eens met de eis dat de Commissie moet ingrijpen in gevallen van , wat zij noemt , oneerlijke concurrentie tussen sociale en fiscale systemen , met de bedoeling nieuwe ideeën over de ontwikkeling en verbetering van onze sociale systemen tegen te houden of om de verlaging van de in vele EU-landen te hoge belastingdruk te verhinderen .
Ik sta sceptisch tegenover de gedetailleerde regelgeving die zou kunnen ontstaan wanneer de Commissie zich met de omvang en de kwaliteit van kinderopvang en ouderenzorg gaat bezighouden .
Ook twijfel ik aan de zin van een gemeenschappelijke armoedegrens .
De coördinatie van het sociaal beleid en het sociaal overleg is een goede zaak , maar wij mogen niet iedereen over een kam scheren .
Een verscheidenheid van oplossingen moet mogelijk blijven .
Mijnheer de Voorzitter , mevrouw de commissaris , ik wil ten aanzien van de strategie die hier uiteen is gezet over de modernisering van de sociale zekerheid toch een paar punten naar voren brengen , wat positieve en wat vraagstellingen .
Positief ben ik ten aanzien van de beweging die langzaam maar zeker in het dossier terecht gekomen is .
Dat lijkt me goed .
Dat lijkt me nuttig .
Positief ben ik ook over de grote lijnen van de mededeling , over de strategische aanpak .
Wij hopen dan ook dat de vier doelstellingen die hier in genoemd worden , dat die in redelijkheid gehaald kunnen worden .
Ook willen wij het belang benadrukken van de manier waarop het aangepakt wordt , enerzijds het proces à la Luxembourg , richtsnoeren , maar ook denken wij dat het van belang is dat er , dat is al eerder gezegd door mevrouw Van Lancker , richtlijnen komen bijvoorbeeld ten aanzien van atypisch werk , zelfstandigen zonder personeel , enzovoort .
Toch voorzien wij twee problemen waarvoor oplossingen gezocht moeten worden .
Het eerste is dat er sprake is van neerwaartse aanpassingen van de sociale zekerheid , daar waar wij hopen dat er sprake is van convergentie op niveau .
Laat mij wat voorbeelden geven uit een onderzoek dat recent door de Nederlandse vakbeweging is gepleegd naar de hervormingen in de Europese Unie ten aanzien van sociale zekerheid .
Daar blijkt dat aanpassingen overal te vinden zijn .
Maar veel van die aanpassingen , de meerderheid zelfs , blijken neerwaartse aanpassingen , de rest zijn verbeteringen .
Het merendeel van die aanpassingen zijn gericht op pensioenen , elf beperkingen en twee verbeteringen .
Bij de werkloosheidsuitkeringen zien wij zes beperkingen en vijf verbeteringen .
De redenen voor de aanpassingen zijn bijvoorbeeld het verbeteren van de werkgelegenheid , de reductie van de uitgaven van de sociale zekerheid , maar ook beleidsconcurrentie en de EMU-criteria .
Die beleidsconcurrentie vinden wij vooral in de noordelijke landen .
De meeste stabiliteit en zelfs verbetering van sociale zekerheid vinden wij in de zuidelijke landen .
Alles bij elkaar zien wij ook een beperkte rol voor de sociale partners in dit hele proces .
Dit stemt niet vrolijk en betekent dat de convergentiestrategie gericht moet worden op de beste benaderingen .
Cappuccino , om het zo maar eens uit te drukken , is niet altijd heilzaam voor ons .
Mijnheer de Voorzitter , ik kom uit hetzelfde land en dezelfde streek als de rapporteur , de heer Andersson .
De kiezers in mijn kiesdistrict staan zeer sceptisch tegenover de pogingen van de Commissie om alles te sturen en te controleren .
Indien de kiezers van de heer Andersson wisten dat hij een coördinatie van het sociaal beleid in heel Europa , een harmonisatie van de belastingen en een integratie van het welvaartssysteem in het EMU-proces voorstelt , dan zouden ze luid en duidelijk protesteren .
Ik ben er zeker van dat ze de volgende keer voor een andere partij zouden stemmen .
Het verslag-Andersson bevat vele goede concrete voorstellen , die ik onvoorwaardelijk kan steunen .
Ik heb echter moeite met de algemene visie op sociale bescherming zoals die in de mededeling van de Commissie en in het verslag-Andersson tot uiting komt .
Zij lijken te denken dat de Commissie de motor , het centrum en de stuwende kracht van Europa is .
Net zoals de heer Prodi zichzelf deze voormiddag beschreef alsof hij de verantwoordelijkheid van de hele wereld op zijn schouders torst , wordt de sociale dimensie hier van bovenaf bekeken .
Convergentie en harmonisatie worden van bovenaf benaderd .
Men probeert ons te doen geloven dat sociale integratie een algemeen pan-Europees proces kan zijn .
De werkelijkheid is anders .
Een sociaal geïntegreerd Europa is een utopie , die zelfs een almachtige Commissie niet kan waarmaken .
De economische integratie is reeds ver gevorderd en nu probeert men sociale integratie te bewerkstelligen .
Sociale integratie is echter een totaal ander proces , dat een gemeenschappelijke cultuur en rechtstreekse communicatie tussen mensen veronderstelt .
De idee van een sociaal Europa is een hersenspinsel , dat mijlenver van de werkelijkheid staat .
Sociaal beleid is vooral een nationale aangelegenheid .
In mijn land hebben wij geleerd dat grote delen van de sociale bescherming lokaal , op gemeentelijk vlak verwezenlijkt moeten worden .
Decentralisatie en nabijheid zijn belangrijk voor de kwaliteit en de efficiëntie binnen de gezondheidszorg , scholen en sociale diensten .
De gemeenten dragen de verantwoordelijkheid voor het leveren van bijna alle sociale diensten .
De gemeentelijke democratie vormt het kader van de sociale bescherming .
Nu we onze economieën op elkaar hebben afgestemd , moeten wij naar mijn mening ook het sociaal beleid in toenemende mate coördineren .
Een Europese coördinatiestrategie moet op lokale initiatieven en op verscheidenheid gebaseerd zijn .
Ze moet het subsidiariteitsbeginsel respecteren en in de democratie verankerd zijn .
Ik behoor tot een partij die ooit in centraal bestuur , vijfjarenplannen en verregaande convergentiecriteria geloofde .
Wij vergisten ons schromelijk en de geschiedenis dwong ons tot zelfkritiek , herbezinning en andere ideeën over democratie .
Ik denk niet dat de heer Prodi en zijn Commissie aangewezen zijn om de hoofdverantwoordelijkheid te dragen .
Ik ben ervan overtuigd dat de verantwoordelijkheid moet berusten bij mensen die rechtstreeks met de sociale problemen in aanraking komen .
Voorzitter , ik zou op mijn beurt én Commissie én rapporteur willen feliciteren .
De Commissie omdat er een nieuwe stap is gezet in de convergentie naar sociale zekerheid toe en de rapporteur om het goede verslag dat hij gemaakt heeft .
Het beleid van de Europese Unie omvat naast een economisch en werkgelegenheidsbeleid ook een sociaal beleid .
Het bleef tot nog toe beperkt zowel in opzet als in middelen .
Maar onder invloed van het vrij verkeer van de werknemers , van de interne markt en van de euro raken ook de arbeidsmarkten geïntegreerd .
Dit heeft onmiskenbaar gevolgen voor de sociale bescherming die in belangrijke mate aan arbeid gebonden is .
Grensarbeiders , gedetacheerde werknemers , migrerende werknemers , maar ook werkzoekenden , stagiaires en studenten weten zich gehinderd in het uitoefenen van het recht op vrij verkeer en dit tengevolge van het gebrek aan coördinatie en het ontbreken van convergentie op het vlak van de sociale bescherming .
Eenzelfde verschijnsel doet zich trouwens voor op het gebied van de fiscaliteit .
Om zowel concurrentieverstoringen te bestrijden als dumping te voorkomen heeft de Commissie mijns inziens een evenwichtige benadering ontwikkeld die het midden houdt tussen harmonisatie aan de ene kant en non-interventie aan de andere kant .
Enerzijds hanteert men bindende en afdwingbare regels voor gelijke beloning of voor aanvullende pensioenen en anderzijds gebruikt men programma ' s om stimulansen te bieden met betrekking tot non-discriminatie of sociale uitsluiting .
Op grond van een reeks aanbevelingen , verslagen en mededelingen , heeft de Commissie een bijkomende stap gezet in de richting van de convergentie , met name door aan de ene kant doelstellingen voorop te zetten en aan de andere kant een werkgroep van topambtenaren in te richten .
Beide voorstellen zijn door de Raad al aanvaard en het komt er dus op aan die aanpak mee te steunen om op termijn met kennis van zaken te kunnen oordelen of / en in welke mate en op welke wijze de sociale bescherming in de Europese Unie moet worden herschikt .
Want uitbreiding , mondialisering , vergrijzing , individualisering en gezinsveranderingen maken een dergelijke herschikking onvermijdelijk .
Het ontkennen van die verschuivingen betekent in feite de sociale bescherming opgeven .
Ten aanzien van eurosceptici en nationalisten zeg ik dat een sociale bescherming uitsluitend binnen de grenzen van de lidstaat niet sociaal is en geen bescherming biedt .
Want een afbouw omwille van de concurrentie van de sociale bescherming schaadt tegelijk de sociale bescherming als productieve factor .
En minder sociale bescherming betekent minder koopkracht , minder gezonde werknemers en minder gelukkige werknemers .
Tegenover de super-Europeanen zeg ik dat een Europese sociale bescherming niet haalbaar is en ook niet wenselijk is .
De verschillen tussen de lidstaten zijn veel te groot zowel in termen van voorzieningen , van rechthebbenden , van inkomsten of uitkeringen enzovoort .
Dus een gelijkschakeling is onmogelijk .
De weg die de Commissie bewandelt ligt in feite voor de hand .
Zij heeft het voordeel van de duidelijkheid , gegevens verzamelen , ervaringen uitwisselen om vervolgens doelstellingen overeen te komen en solide comparatieve indicatoren op punt te stellen en aanbevelingen te doen .
Ik schaar mij achter die opvatting .
Ik steun de Commissie daarin en ik hoop dat Lissabon op dat punt opnieuw een stap vooruit zet .
Ik wil de rapporteur gelukwensen met zijn uitstekende bijdrage , een bijdrage die het initiatief van de Commissie verrijkt heeft .
Niettegenstaande het scepticisme van sommigen , bestaat er wel degelijk overeenstemming over de behoefte aan een gecoördineerde strategie voor de modernisering van de sociale zekerheid .
De in de jaren tachtig en negentig gevoerde discussies tonen het belang van de sociale overdrachten aan .
Meer dan vijftig procent van de burgers van de Unie genieten uitkeringen die niet voortvloeien uit pensioenrechten .
Denemarken en Nederland zijn goede voorbeelden van de cohesie-inspanning die we ons behoren te getroosten .
In die landen ontsnappen 60 % van de mensen die het risico lopen onder de armoedegrens uit te komen aan dat lot , terwijl in zuidelijke landen slechts tussen de 7 en 15 % van de armen daarin slagen .
Die situatie leidt tot sociale onevenwichtigheid en een ongelijke verdeling van het concurrentievermogen .
Door de convergentiecriteria zijn we in de verleiding gekomen de openbare uitgaven terug te dringen , en dat leidt tot een anti-Europese instelling .
We kunnen namelijk vaststellen dat een hoge mate van bescherming heel goed kan samengaan met een hoge productiviteit .
Ook binnen het sociale beleid kan een convergentiestrategie - en het verslag wijst in die richting - voordelen bieden voor de burger en bijdragen tot het welslagen van de interne markt .
Alle systemen hebben te kampen met de nieuwe problemen die in het verslag genoemd worden .
De demografische problematiek vormt daarvan de kern , maar dat betekent niet dat andere kwesties van ondergeschikt belang zouden zijn .
Ik denk bijvoorbeeld aan de nieuwe vormen van werk , de mobiliteit binnen de Unie , en de verkorting van het werkzame leven .
Jongeren betreden de arbeidsmarkt later , terwijl de pensioenleeftijd als gevolg van industriële herstructureringen daalt van 65 - de wettelijke grens - naar 57 à 59 jaar in de praktijk .
Daar komt bij dat armoede een hardnekkig fenomeen is , vooral onder gepensioneerde vrouwen , wat het gevolg is van ontoereikende lonen en premiebetalingen .
Al deze uitdagingen roepen om urgent handelen .
Wij begroeten het initiatief van het Portugese voorzitterschap , dat beoogt een groep op hoog niveau op te zetten die de wegbereider moet zijn voor wetgevende en programmatische actie , en niet een synoniem voor verder uitstel of een bijdrage aan de diagnose .
We hebben behoefte aan gemeenschappelijke doelstellingen die binnen een realistische termijn te verwezenlijken zijn .
Mijnheer de Voorzitter , het verslag-Andersson bevat veel interessante zaken .
Het interessantste punt is helaas dat in het verslag de ontwikkeling van een traditioneel sociaal beleid en meer supranationaliteit op sociaal gebied wordt voorgesteld , hoewel men ervan uitgaat dat het verslag een algemene strategie voor de modernisering van het sociaal beleid bevat .
Het sociaal beleid moet vernieuwd worden om de werkloosheid in de lidstaten te kunnen terugdringen .
Zelfs al hebben de socialisten - want er zijn tegenwoordig veel sociaal-democratische regeringen - het nu veel minder over de werkloosheid dan vroeger , toch is deze nog altijd veel te hoog , ondanks de internationale hoogconjunctuur .
Er moet iets gebeuren om te vermijden dat het zogenaamde Europese model door de werkloosheid een parodie wordt .
Het sociaal beleid moet de werkgelegenheid bevorderen door zowel voor de werkgever als de werknemer stimulansen te creëren .
Het verslag-Andersson pleit voor sociale convergentie , met andere woorden voor een grotere gelijkschakeling van de systemen binnen de EU .
De EU moet zogenaamde realistische convergentiecriteria vaststellen , die bindend en efficiënt zijn .
De heer Andersson pleit tevens voor een efficiënte en ambitieuze fiscale coördinatie , met andere woorden supranationaliteit op fiscaal gebied .
De EU moet tevens , op basis van een uniforme definitie van de armoedegrens , aanbevelingen doen betreffende een minimuminkomen dat in de lidstaten aanvaardbaar wordt geacht .
De EU moet richtlijnen opstellen voor de kwaliteit van de banen die worden geschapen , wat dit ook mag betekenen .
De werkloosheid kan met deze bijkomende regelingen en ingrepen niet dalen .
De structurele problemen waardoor Europa een hogere werkloosheid heeft dan de Verenigde Staten , zullen er nog groter door worden .
Op dit gebied is supranationaliteit nutteloos .
De lidstaten kunnen beter hun eigen sociale systemen opzetten , elk volgens hun eigen economische middelen en politieke voorkeuren .
Dit is vooral belangrijk om te vermijden dat er voor de uitbreiding overbodige problemen ontstaan .
De heer Andersson vindt dat hij de arme landen in Oost-Europa erop moet wijzen dat de sociale convergentie ook voor hen geldt .
Het is nochtans duidelijk dat deze landen , die door het communistisch economisch systeem totaal verarmd zijn , zich geen sociaal beleid zoals dat van Zweden kunnen veroorloven .
Minimumnormen en armoedegrenzen zijn zinloos voor de huidige lidstaten en onredelijk voor de arme kandidaat-landen .
Mijnheer de Voorzitter , net als andere sprekers wil ik de heer Andersson feliciteren met zijn verslag .
Hij heeft het Parlement een grote dienst bewezen door een brede consensus tot stand te brengen ten aanzien van wat per definitie een netelige kwestie is , niet alleen in dit Parlement maar in nagenoeg elke lidstaat .
Ik ben ook blij met de mededeling van de Commissie .
Het heeft enige tijd geduurd , maar het was de moeite van het wachten waard .
Het zou wel eens een keerpunt kunnen zijn voor wat de ontwikkeling van een sociaal Europa betreft , mits we de zaak serieus aanpakken en niet toestaan dat afzonderlijke lidstaten weigeren de stappen te nemen die nodig zijn voor de implementatie ervan .
We kunnen en moeten ons unieke Europees sociaal model aanpassen aan de eisen van de eenentwintigste eeuw , een eeuw waarin de mondialisering snel voortschrijdt .
Ik vrees dat de voorstellen van de heer Herman Schmid onvoldoende rekening houden met deze mondialisering .
Om tot resultaten te komen , moeten we ervoor zorgen dat ons economisch beleid , ons werkgelegenheidsbeleid en ons sociale zekerheidsbeleid , in de breedste zin van het woord , worden geïntegreerd en dat we ze als een geheel benaderen .
Wij moeten onze ministers van Economische Zaken , Financiën en Werkgelegenheid doen inzien dat ministers van Sociale Zaken een bijdrage kunnen leveren aan de totstandbrenging van een Europese samenleving die creatief is , initiatief toont en al haar burgers een hoge levensstandaard biedt .
Dit is niet langer een kwestie van keuze .
We zijn hiertoe verplicht .
De burgers van Europa nemen geen genoegen met een mensonwaardige levensstandaard .
We zien geen heil in het Amerikaanse model - een model dat jammerlijk heeft gefaald waar het aankomt op het scheppen van de werkgelegenheid die nodig is om een behoorlijke levensstandaard te handhaven .
Het aantal werkende armen in de Verenigde Staten is door dat model drastisch gestegen .
Dat willen wij in Europa voorkomen .
We hebben in Europa een traditie van solidariteit en we zijn gewend de zaken beter aan te pakken .
Maar we moeten wel de middelen ter hand waarmee we dat kunnen bereiken .
Daarom dring ik erop aan dat we niet alleen de werkgroep op hoog niveau opzetten , zoals de Commissie heeft voorgesteld , maar verdergaan en een proces zoals dat van Luxemburg in gang zetten , zodat er sprake is van een geïntegreerde benadering van de sociale bescherming .
Mijnheer de Voorzitter , mevrouw de commissaris , dit is één van de sociale gebieden waaraan de Europese Unie veel aandacht moet schenken .
Het is namelijk zo dat de het macro-economisch beleid , het stabiliteitspact en de nominale convergentiecriteria in de weg hebben gestaan van de modernisering van de sociale bescherming .
Een sociale bescherming die bijdraagt tot de kwaliteit van het leven van velen , vooral door verhoging van de pensioenen - met name die van de minima - en de strijd tegen sociale uitsluiting .
De toestand is ernstig , vooral in landen als Portugal , waar de pensioenen maar net hoger zijn dan het minimumloon , dat ook nog eens het laagste van de Europese Unie is .
Zolang de Commissie niets doet om het macro-economisch beleid te veranderen om zo meer aanvaardbare banen te scheppen , met rechten voor de betrokken werknemers - wat tenslotte de basis is voor de handhaving en modernisering van een degelijk sociaal beschermingssysteem - houden wij ernstige twijfels over haar standpunt .
Het verslag-Andersson bevat weliswaar positieve voorstellen - een aantal daarvan zijn van ons afkomstig - , maar er staan ook nog altijd flinke stukken in van de Commissie , die we afwijzen .
Dat betekent dat we onze bedenkingen houden met betrekking tot de strategie voor de modernisering van de sociale bescherming .
Mijnheer de Voorzitter , in mijn " vorige leven " leidde ik twee productiebedrijven , een in het Verenigd Koninkrijk en een in Nederland .
Naarmate het bedrijf in het Verenigd Koninkrijk zich ontwikkelde , investeerden we in meer personeel .
Naarmate het Nederlandse bedrijf groeide , investeerden we meer in machines , om de eenvoudige reden dat de sociale lasten in Nederland naar verhouding gewoon te hoog waren .
Ik ben voor sociale bescherming , en ik ben het ook eens met het oorspronkelijke document van de Commissie , maar ik wil niet dat mensen hun baan kwijtraken doordat de kosten van sociale bescherming onrealistisch hoog worden .
Daarom heb ik in de commissie een soort zakelijke impactstudie voorgesteld , zodat er rekening kan worden gehouden met de kosten en risico ' s voor de werkgelegenheid .
De PPE-DE-fractie steunde dit amendement .
Maar ik moet wel vermelden dat andere fracties dit amendement hebben weggestemd onder leiding van de PSE-fractie , aangevoerd door mijn landgenoot Stephen Hughes .
Ik onderken dat het rapport van de heer Andersson met de beste bedoelingen is geschreven en ik heb respect voor het werk dat hij heeft verricht , maar mijns inziens drijft de manier waarop het rapport sociale convergentie omschrijft en bevordert , de sociale kosten in de gehele EU op .
Hierdoor komen nog meer banen op de tocht te staan en bovendien brengen we de geloofwaardigheid van dit Parlement in gevaar door te tonen hoever we van het dagelijks leven afstaan .
Daarom verzoek ik het Parlement met klem het gehele verslag af te wijzen en het oorspronkelijke voorstel van de Commissie , dat zeer evenwichtig was , ongewijzigd te laten .
Mijnheer de Voorzitter , wij kunnen ons niet achter dit verslag scharen .
Wij vinden dat de Europese Unie het sociale aspect van haar beleid centraal moet stellen .
De sociale rechten behoren immers het uitgangspunt voor economische keuzes te zijn , in plaats van andersom .
Wat de sociale zekerheid betreft , zijn wij daarom tegen het implementeren van de mechanismen die op de Top van Luxemburg zijn vastgesteld .
Deze mechanismen komen de sociale zekerheid niet ten goede , omdat ze gebaseerd zijn op de globale economische richtsnoeren en de convergentiecriteria , waarin het sociale aspect een ondergeschikte rol speelt .
De Europese Unie zou het algemene beginsel moeten aanhangen dat de verworven sociale rechten in de lidstaten niet mogen worden aangetast .
Ieder communautair ingrijpen zou deze rechten alleen maar mogen aanvullen , en bij de harmonisering van de sociale regelgeving dient het land met de beste sociale wetgeving als uitgangspunt te dienen .
Om een betere financiering van het sociale zekerheidsstelsel mogelijk te maken moet het beleid zijn gericht op een algemene verhoging van de salarissen en dient in alle lidstaten een wettelijk minimumloon te worden ingevoerd .
Als we de armoede willen bestrijden , moeten we het recht op inkomen koppelen aan het recht op werk .
Verder moet de commercialisering binnen de gezondheidszorg voorkomen worden .
Hiertoe dient de Unie zich duidelijk uit te spreken tegen de pensioenfondsen en ervoor te zorgen dat private verzekeringsmaatschappijen geen toegang hebben tot het gezondheidsstelsel .
Ik ben tenslotte van mening dat het sociale Europa niet uitsluitend uit redevoeringen en vrome wensen mag bestaan .
Miljoenen mensen leven immers onder erbarmelijke omstandigheden .
Mijnheer de Voorzitter , mevrouw de commissaris , geachte collega ' s , het is een goede zaak een gemeenschappelijke strategie voor de modernisering van de sociale bescherming in de Europese Unie vast te stellen , net zoals het een goede zaak was dat op de Top van Luxemburg een begin werd gemaakt met een Europese strategie voor de convergentie van de werkgelegenheid en het werkgelegenheidsbeleid .
De arbeidsmarkt en sociale bescherming zijn namelijk twee kanten van dezelfde medaille : dat betekent dat beleid en regelgeving op deze terreinen op elkaar afgestemd moeten worden .
Als de arbeidsmarkt op het vlak van werkgelegenheid , flexibiliteit en een doelmatig salarisbeleid werkt , moeten ook de verzorgingsstaat en de sociale bescherming werken , en omgekeerd .
Tot gisteren bepaalden de Europese staten intern , onafhankelijk van elkaar , de regels voor de werking en de financiering van de twee markten .
Het interne en externe evenwicht werd in stand gehouden met behulp van het begrotings- en wisselkoersbeleid .
Door Maastricht en de gemeenschappelijke munt zijn de marges van het begrotingsbeleid aanzienlijk smaller geworden en kunnen de lidstaten niet meer terugvallen op devaluatie als middel om hun concurrentiepositie te verbeteren .
Het structurele en conjuncturele evenwicht tussen de verschillende landen kan dus niet meer worden hersteld door middel van tekorten en koerswijzigingen .
In deze situatie , zonder volledige arbeidsmobiliteit binnen de Unie en zonder een fiscaal herverdelingsbeleid op communautair niveau , zijn de arbeidsmarkt en de sociale zekerheid de enige flexibele elementen die structurele en conjuncturele onevenwichtigheden , de zogenaamde exogene asymmetrische schokken , op kunnen vangen .
Hier stuiten we op een paradox : voor de politieke en monetaire convergentie van Europa is convergentie van de regels voor de arbeidsmarkt en de sociale zekerheid onontkoombaar .
Tegelijkertijd worden we echter door de gemeenschappelijke munt en het ontbreken van arbeidsmobiliteit en een fiscaal herverdelingsbeleid gedwongen de verschillen in salarisniveau en sociale zekerheid in stand te houden , om de uiteenlopende productiviteitsmarges op nationaal en regionaal niveau te compenseren .
Hypocrisie en mooie woorden als convergentie , benchmarking , modernisering en overleg helpen ons niet deze tegenstellingen op te lossen .
De Europese Unie moet een echte federale staat worden met een echte herverdelingsbegroting , echte arbeidsmobiliteit en dus , alleen op dit punt , met gemeenschappelijke regels voor werk en sociale zekerheid .
Zo niet , dan kunnen we maar beter ophouden onszelf en anderen voor de gek te houden met onuitvoerbare convergentiestrategieën , die goed klinken maar in werkelijkheid vooral de sociaal zwakkeren benadelen .
Het zou goed zijn als we dat allemaal beseften .
Mijnheer de Voorzitter , anders dan een aantal van mijn collega ' s in dit debat , ben ik geneigd met het verslag-Andersson in te stemmen , onder andere omdat ik heel duidelijke verschillen zie met de mededelingen van de Commissie .
In de eerste plaats van mening dat in dit verslag - en hiermee wil ik de rapporteur feliciteren - het solidaire karakter van het Europees sociaal model wordt verdedigd .
Ik wil tevens de duidelijke standpunten tegen sociale dumping benadrukken , alsmede het recht op een sociale basisbescherming , het doel van de sociale convergentie en met name dat wat in zeer concrete vorm over de gelijkheid van vrouwen als belangrijkste doel van het sociaal beleid wordt gezegd .
Ik zie ook tekortkomingen .
Zo staat de te weinig consequente behandeling van de macro-economische strategie in de Europese Unie deze gezamenlijke vernieuwing van het Europese welvaartstaatsmodel in de weg .
Al met al beoordeel ik dit verslag echter positief . )
Mijnheer de Voorzitter , ik neem het woord om nog eens te onderstrepen dat de modernisering van de sociale bescherming een noodzaak is , maar eerder als een instrument dan als een stap op weg naar Europese eenwording moet worden opgevat .
Dit blijkt ook uit het uitstekende verslag van de heer Andersson .
Europa , de Europese Unie , mag dan economisch en politiek sterk zijn , maar als we niet in staat zijn om het ook op sociaal vlak sterk te maken , zouden we een zwak en beperkt Europa overhouden dat geen lang leven beschoren is .
Sociaal sterk zijn houdt mijns inziens in dat er voldoende werkgelegenheid is , maar ook de sociaal zwakkeren zonder meer worden geholpen .
Omdat ieder mens recht heeft op sociale bescherming en een gegarandeerd minimumloon , denk ik dat we ook de situatie van mensen die niet in de Europese Unie zijn geboren niet uit het oog mogen verliezen .
Laten we niet vergeten dat er in 1999 717.000 mensen naar de Unie zijn gekomen om ons lage geboortecijfer te compenseren .
Daarom is een immigratiebeleid met een sociaal gezicht absoluut een maatschappelijke noodzaak , zoals premier Guterres onlangs in Spanje verklaarde .
Er moet terdege rekening worden gehouden met mensen die door economische veranderingen , fusies , overnames , nieuwe technologieën , enzovoort , hun werk of hun kansen daarop dreigen te verliezen .
Bij- of omscholing om nieuwe soorten werk te kunnen doen of om het oude te behouden , is noodzakelijk .
De zogenaamde tweede kans is ook belangrijk .
Want The Postman Always Rings Twice , aldus de titel van een film .
In alle bescheidenheid denk ik dat het de verantwoordelijkheid is van alle Europese regeringen , de nationale en de deelregeringen , om ervoor te zorgen dat die kans inderdaad een tweede maal wordt geboden .
Ik denk , mevrouw de commissaris , dat de Commissie tot taak heeft deze mogelijkheden te stimuleren en te coördineren .
Mijnheer de Voorzitter , ik wil de heer Andersson van harte gelukwensen met zijn uitstekende werk , waar brede instemming mee bestaat .
Ik wil ook de afgevaardigden bedanken voor hun bijdragen en kort ingaan op hun opmerkingen .
Ten eerste zijn de besprekingen over sociale zekerheid tussen de Europese instellingen reeds jaren geleden begonnen .
In 1995 werd de eerste mededeling gepubliceerd met de titel : " De toekomst van de sociale zekerheid " .
Daarop volgden de resoluties van het Europees Parlement , met de verslagen van mevrouw Weiler en de heer Pronk .
Vandaag behandelen wij het verslag van de heer Andersson .
Mijns inziens hebben wij al deze jaren flinke vooruitgang geboekt en kunnen wij nu gaan spreken over de modernisering van de sociale zekerheid .
Ten tweede moeten wij rekening houden met de rechtsgrondslag voor het optreden van de Europese Unie .
U weet heel goed dat er in het Verdrag geen rechtsgrondslag is opgenomen voor een Europees beleid , hetgeen de laatste Raad echter niet belette instemming te betuigen met een eerste aanzet tot coördinatie en met de uitwisseling van ervaringen en van succesvolle programma ' s tussen de lidstaten .
Ten derde wordt bij de vier hoofdthema ' s van de mededeling - betaald werk , levensvatbaarheid van pensioenstelsels , sociale integratie en kwaliteit in de gezondheidszorg - het vrouwenvraagstuk op horizontale wijze aangepakt .
Bij elk van deze vier hoofdthema ' s doen zich , zoals ook de vrouwelijke leden opmerkten , specifieke vrouwenproblemen voor , en deze problemen moeten vaak met afzonderlijke maatregelen worden aangepakt .
Dan ga ik nu in op de door ons ontplooide activiteiten .
U weet dat er reeds een groep op hoog niveau is ingesteld door het Portugese voorzitterschap .
Deze groep zal zijn eerste verslag tijdens de topconferentie van juni voorleggen .
Het Portugese voorzitterschap spitst zijn aandacht toe op twee vraagstukken : duurzame pensioenstelsels en sociale integratie .
Men heeft een voorstel gedaan voor een tegenhanger van deze groep in het Europees Parlement .
Dit lijkt mij een uitstekend voorstel .
Dit zal ons helpen bij het zetten van de volgende stap na de goedkeuring van deze groep op hoog niveau .
Er zijn enkele opmerkingen gemaakt over de rol van de socialezekerheidsstelsels en de kosten daarvan , evenals over de rol die deze stelsels spelen in de concurrentie tussen lidstaten .
Daarbij wil ik aantekenen dat de beleidsvormen van de Unie de bedoeling hebben concurrentie en sociale cohesie te combineren .
Natuurlijk mogen wij het vraagstuk van de mededinging niet uit het oog verliezen , maar de sociale zekerheid moet dusdanig zijn georganiseerd dat daarmee een bijdrage kan worden geleverd aan de economische groei en de werkgelegenheid .
Dat komt volgens mij ook in de mededeling duidelijk uit de verf .
Geachte afgevaardigden , voor het volgende jaar wij willen nu , na het unanieme besluit in de Raad , een eerste niveau van coördinatie tot stand brengen .
Wij zullen met elkaar van gedachten wisselen , de sociale problemen optekenen , en een databank instellen voor de optimale coördinatie van de beleidsvormen .
Mijns inziens is er een eerste stap gezet , zoals ook door talrijke leden werd gezegd .
Op de intergouvernementele conferentie komen de vraagstukken met betrekking tot de sociale zekerheid uitvoerig aan de orde .
Ik geloof dan ook dat wij inderdaad een nieuwe fase zijn binnengegaan , waarin het sociaal beleid in grote mate een Europees beleid zal worden . Dank u , mevrouw Diamantopoulou .
Het debat is gesloten .
De stemming vindt morgen om 11.30 uur plaats .
 
WIPO-Verdrag Aan de orde is de aanbeveling ( A5-0008 / 2000 ) van mevrouw Cederschiöld , namens de Commissie juridische zaken en interne markt over het voorstel voor een besluit van de Raad houdende goedkeuring namens de Europese Gemeenschap van het WIPO-Verdrag inzake het auteursrecht en het WIPO-Verdrag inzake uitvoeringen en fonogrammen ( COM ( 1998 ) 249 - C5-0222 / 1999 - 1998 / 0141 ( AVC ) ) .
Mijnheer de Voorzitter , wij spreken ons hier uit over een belangrijk thema , een internationale overeenkomst die het welvaartsniveau in vele lidstaten kan beïnvloeden .
In mijn land , Zweden , heeft het gevolgen voor een van de grootste exportindustrieën .
Het gaat hier om muziek en geluidsopnames , en om het recht van kunstenaars op auteursrechten en bescherming van hun artistieke producten .
De betreffende verdragen zijn het WCT ( World Copyright Treaty of Wereldverdrag voor auteursrecht ) en het WPPT ( World Performance and Phonograms Treaty of Wereldverdrag voor uitvoeringen en fonogrammen ) .
Een gebrek aan bescherming van de immateriële eigendom neemt de economische stimulans weg en belemmert de creativiteit .
Vervalsingen zijn big business .
Men gaat ervan uit dat alleen al in Europa 4,5 miljard euro inkomsten verloren gaan door piraterij .
Het probleem raakt vele arbeidsplaatsen in de amusementssector .
Dit is een historische overeenkomst , omdat de EU verdragsluitende partij is .
De EU is echter geen lid van de organisatie ; alleen de lidstaten zijn dat .
De overeenkomst bevat een speciale clausule die in twee gevallen de instemming van het Parlement vereist .
Voor deze overeenkomst is aan beide voorwaarden voldaan .
Er wordt een nieuw orgaan ingesteld , een vergadering die in de toekomst de overeenkomst en zijn uitwerking dient te volgen .
Bovendien gaat de overeenkomst over thema ' s waarvoor het Parlement in het kader van de medebeslissingsprocedure instemming moet verlenen , omdat het daarvoor de bevoegdheid heeft .
De toekomst zal uitwijzen of het de juiste formule is de bevoegdheid van de Commissie voor deze zaken toe te vertrouwen aan deze nieuwe parlementaire vergadering .
Het Parlement kan daar op dit ogenblik in elk geval niets aan veranderen .
De overeenkomst is een aanvulling op de Berner Conventie , die literaire werken betreft .
Ze voorziet een internationale juridische bescherming ten aanzien van de verspreiding , distributie , verhuur , mededelingen aan het publiek en het voor het publiek beschikbaar stellen .
Daarnaast worden computerprogramma ' s en databanken beschermd .
Het begrip auteur stelt een bijzonder probleem .
Het is bijvoorbeeld niet gedefinieerd .
De overbrengingsinstallaties vormen een ander onopgelost probleem .
Men heeft er een algemene clausule voor gevonden , die echter niet gedefinieerd is .
Een gebrek aan precieze definities voor dit soort zaken kan tot gevolg hebben dat ze niet overal ter wereld gelijk geïnterpreteerd worden .
Dat is niet goed .
Ook voor de gevallen waarin arbitrage vereist is , moeten nog regels worden vastgesteld .
Het Parlement heeft geen enkele invloed op deze aspecten .
Wij kunnen het verdrag zoals het op tafel ligt , alleen aanvaarden of verwerpen .
Ja of neen voor een verdrag met tekortkomingen .
Zowel ikzelf als rapporteur als de commissie vinden dat wij het verdrag moeten aanvaarden .
Ondanks de tekortkomingen betekent het verdrag een grote stap vooruit op auteursrechtelijk gebied .
Wij hebben lange discussies gevoerd over de vraag of het Parlement en de EU bevoegdheid moeten hebben op het gebied van het octrooirecht en de bescherming van de intellectuele eigendom .
Ik vind van wel .
Er is echter nog geen communautaire wetgeving op het gebied van het octrooirecht en de bescherming van tekeningen en modellen , hoewel dat wel zou nodig zijn .
Een Europees octrooi is in de maak en dat is positief .
Nu zetten de Unie en de lidstaten samen de eerste stappen op het gebied van het octrooirecht en de bescherming van de intellectuele eigendom .
Het is goed dat we de moed hebben dit te doen , ook als we niet helemaal tevreden zijn .
Zo kunnen wij een voorbeeld zijn voor de kandidaat-landen .
Wij hebben er alle belang bij dat deze zaken voor de uitbreiding geregeld worden .
Ik dank de Commissie voor haar inspanningen op dit gebied en voor de uitstekende samenwerking met de ambtenaren van de Commissie .
Tenslotte dank ik de leden van dit Huis , omdat ze zo vriendelijk waren op dit late uur naar mijn toespraak te luisteren .
Mijnheer de Voorzitter , ook ik wil de rapporteur , mevrouw Cederschiöld , van harte bedanken voor haar zeer serieuze werk .
Zij heeft duidelijk gewezen op de problemen die verband houden met de ratificatie van de WIPO-Verdragen , de verdragen van de wereldorganisatie voor intellectuele eigendom .
Deze ratificatie is ongetwijfeld een historische gebeurtenis .
Het is immers de eerste keer dat de Europese Unie verdragsluitende partij is bij een internationaal verdrag waarin de werkingssfeer van het auteursrecht wordt vastgelegd .
Wij hebben echter ongetwijfeld ook nog een lange weg voor ons .
Daarbij denk ik met name aan het juridische probleem dat rees toen men zich afvroeg of de Gemeenschap wel volledig bevoegd was voor de vraagstukken betreffende het auteursrecht .
Dit probleem is nu echter opgelost .
Thans moeten wij in feite onze instemming betuigen met twee verdragen : het verdrag inzake het auteursrecht en het verdrag inzake uitvoeringen en fonogrammen .
Met het eerste verdrag schijnt nu voldaan te zijn aan de dringende eisen van de auteurs van artistieke en litteraire werken en wordt tevens een kader gegeven voor de bescherming van de distributie , verhuur en presentatie van de werken aan het publiek .
Bij het tweede verdrag , het verdrag inzake uitvoeringen en fonogrammen , wil ik erop wijzen dat voor het eerst in de geschiedenis , en met een ook door de Gemeenschap ondertekend internationaal verdrag , uitvoerders en vertolkers het exclusieve recht wordt toegekend op reproductie , distributie en verhuur aan het publiek , evenals het recht op een billijke vergoeding in geval van radio-uitzendingen .
Ik wil met name de aandacht vestigen op de enorme vooruitgang ten aanzien van het vraagstuk van het reproductierecht die door het verdrag mogelijk wordt .
Ofschoon , zoals ook de Commissie zegt , in de verdragsteksten geen aparte bepalingen voorkomen voor alle specifieke , met de technologische ontwikkeling verband houdende vraagstukken , kan men zeggen dat met dit juridisch kader de uitvoerders en vertolkers beter beschermd worden dan door het verdrag van Rome of zelfs door de communautaire richtlijnen .
Uit artikel 7 van het verdrag kunnen wij concluderen dat de bescherming tegen reproductie niet alleen betrekking heeft op de reproductie van fonografisch opnamen van uitvoeringen maar ook op gehele of gedeeltelijke , permanente of voorlopige kopieën en op elke andere vorm van reproductie .
Wij moeten echter ook wijzen op enkele andere punten , die bij de toekomstige werkzaamheden van de WIPO of van andere instanties centraal moeten staan .
Ik noem ten eerste het in artikel 8 , lid 1 genoemde distributierecht .
Op grond van lid 2 van hetzelfde artikel mogen de landen voorschriften uitvaardigen ten aanzien van de uitoefening van bovengenoemd recht .
Dat is een gevaarlijke zaak , en een van de ongunstigste bepalingen in het verdrag .
Niets belet landen immers speciale voorwaarden te stellen aan de uitoefening van dit recht , hetgeen nadelen met zich mee kan brengen voor de kunstenaars .
Wat het verhuurrecht betreft , kunnen wij uit artikel 9 concluderen dat de uitvoerders en de vertolkers het exclusieve verhuurrecht hebben , mits daarvan sprake is in de nationale wetgeving .
Dit is mijns inziens in strijd met artikel 13 .
Met de ratificatie van deze verdragen wordt voor het auteursrecht een nieuwe weg geopend .
De 21ste eeuw zal de eeuw zijn van de kennis en de immateriële economie .
De intellectueel eigendom zal daarin de belangrijkste vorm van eigendom zijn , en in veel gevallen belangrijker dan de traditionele vorm van eigendom .
Wij staan aan het begin van een tijdperk waarin een nieuw recht wordt gecreëerd , waarin het gebruiksrecht van intellectuele eigendom op intensieve wijze in aanraking zal komen met het openbaar belang van verspreiding aan en gebruik van deze eigendom door het grote publiek .
Mijnheer de Voorzitter , ik wil ook de rapporteur bedanken .
Ik denk dat zij een paar belangrijke punten heeft aangesneden , waarop ik dadelijk nog zal terugkomen .
Allereerst het volgende : we discussiëren over de instemming van het Parlement met de genoemde verdragen in het kader van de WIPO .
Er is nog niets in werking getreden , dus dit keer telt de beslissing van het EP .
Ondertekening door de EU past bij haar pretentie om alle internationale en interne bevoegdheden naar zich toe te trekken , maar het is onduidelijk bij wie de bevoegdheden komen te liggen die aan nationale controle worden onttrokken .
Instemming is hier dan alleen ook op zijn plaats wanneer het EP bij iedere verdere ontwikkeling van het WIPO-recht van begin tot eind is betrokken en medebeslissingsrecht heeft .
Dit is in het Verdrag van Amsterdam niet voorzien .
Wat zegt de Commissie daarvan ?
Essentiële aspecten zijn in de WIPO-ontwerpverdragen onduidelijk gebleven , dat zegt ook de rapporteur .
Ik geef een voorbeeld : het begrip " auteur " wordt in het verdrag helemaal niet gedefinieerd .
Dat is natuurlijk vragen om rechtsgeschillen door de verschillende verdragspartijen .
Hier vraag ik de Commissie : zoekt zij dat probleem willens en wetens op ?
Wil zij andere verdragspartijen soms haar definitie van auteursrecht opleggen ?
Ook is het WIPO-ontwerp gebaseerd op een individuele rechtsopvatting .
Dat leidt bijv. bij de indigenous people van de Sami tot problemen omdat zij een ander rechtsbegrip hebben , namelijk een collectief rechtsbegrip .
Er staan echter ook openbare belangen op het spel .
Het is bijvoorbeeld onduidelijk of openbare bibliotheken in de toekomst boeken , videobanden en cassettes nog wel kosteloos uit mogen lenen .
Hiermee wordt het recht op gelijke vormingskansen direct aangetast .
Waarom zwijgt de Commissie hierover ?
Wil zij de geestelijke ontwikkeling ook privatiseren ?
Financiële belangen zijn in deze verdragen met hoofdletters geschreven , het openbaar belang in kleine letters .
Er wordt gedaan alsof het hier om arme dichters gaat .
Het gaat echter om de waterdichte verkoop van de soundtrack van Titanic .
Bovendien is de relatie tussen WIPO en TRIPS nog niet duidelijk , temeer daar aspecten van beide verdragen elkaar overlappen .
Nu zou men kunnen zeggen : oké , het verschil is dat TRIPS trade related intellectual property betreft , maar bij de WIPO gaat het toch ook hoofdzakelijk om de commercie .
Daarom : waar ligt de grens tussen beide verdragen , en moet er geen samenwerking komen ?
Zo ja , in welke vorm ?
Moet met de WIPO een precedent worden geschapen zodat ook TRIPS helemaal onder EU-bevoegdheid wordt gebracht ?
Al met al moet bij het ontwerp nog aanzienlijk worden verduidelijkt en verbeterd .
Ik verwacht opheldering van de Commissie over de gestelde vragen voordat ik zelfs maar een stemverklaring geef namens mijn fractie .
Mijnheer de Voorzitter , mijnheer de commissaris , de totstandkoming van de WIPO-Verdragen was een zeer goede stap in de richting van een mondiale informatiemaatschappij .
In de verdragen krijgt de nalatenschap van tientallen jaren auteursrecht vaste vorm , en ze bieden een goed overwogen en evenwichtige oplossing voor de regelgeving op het gebied van auteursrechten en naburige rechten .
De inwerkingtreding van de verdragen en de uiteindelijke vorm is niet alleen afhankelijk van deze aanbeveling , maar ook van de tenuitvoerlegging door de verdragspartijen zelf .
In de Verenigde Staten is het WIPO-Verdrag al van kracht geworden door de Digital Millennium Corporate Act en men heeft met deze wetgevende maatregel het delicate evenwicht van de WIPO weten te bewaren .
Ook de Europese Unie moet in overeenstemming met wat in de WIPO is afgesproken vooruitgang boeken met haar wetgeving .
Het is zorgwekkend dat de standpunten van het vorige Parlement het evenwichtige systeem van de WIPO niet ondersteunen .
De verklaring over de richtlijn inzake auteursrecht in eerste lezing was zeer onevenwichtig , en de stabiliteit in Europa wordt daardoor verder verstoord .
Met de voorgestelde aanbevelingen wordt de positie van de cultuur in Europa niet verbeterd , integendeel .
De door het Parlement voorgestelde veranderingen zullen vooral de kansen van de gevestigde mediabedrijven verbeteren om hun bestaande marktaandeel van meer dan 80 % uit te breiden naar een nieuw gebied met strikte en buitensporige voorschriften op het gebied van auteursrechten .
Ik spreek nu dus niet over de aanbeveling van Charlotte Cederschiöld , die zeer goed is , maar over zaken op het gebied van het auteursrecht die het vorige Parlement heeft behandeld .
Als losstaande opmerking wil ik mevrouw Cederschiöld bedanken omdat zij bijvoorbeeld het begrip van de zogeheten tijdelijke kopieën in haar advies heeft verduidelijkt .
In het WIPO-Verdrag is geen specifiek standpunt over tijdelijke kopieën opgenomen .
Als deze technische kopieën onder de bescherming zouden vallen , zou informatieoverdracht - zoals in de aanbeveling terecht wordt geconstateerd - zonder enige reden duur en ingewikkeld worden .
Er zou sprake zijn van een zelfde soort situatie als wanneer de postbode auteursrechten zou moeten betalen als hij een boek bij de consument bezorgt .
Een echt voordeel van cultuur is dat kunst en informatie veilig en probleemloos direct van de kunstenaar naar de gebruiker , de consument , gebracht kunnen worden .
De nieuwe arbeidsomstandigheden vormen bovenal een zeer goede mogelijkheid om anders dan ooit tevoren cultuur te scheppen en te verspreiden .
Het is van wezenlijk belang dat er rekening wordt gehouden met de belangen van alle betrokken partijen .
Het Parlement heeft geprobeerd hier in zijn eigen aanbeveling rekening mee te houden . )
Mijnheer de Voorzitter , op het terrein van de bescherming van intellectuele eigendom lijkt de wetgeving altijd hopeloos achter te lopen op de werkelijkheid .
De evolutie van de economie , de nieuwe bepalingen in contracten en overeenkomsten en de technologische vernieuwingen zijn fenomenen waardoor geregeld snelle veranderingen optreden .
Degenen die belast zijn met het opstellen van wetten dienen hiermee rekening te houden .
Op dit terrein beweegt de wetgeving zich langzaam , te langzaam om de snelle ontwikkelingen van de praktijk bij te houden .
Dit wordt nog duidelijker wanneer internationale of supranationale instellingen als de WIPO zich ermee gaan bezighouden .
Binnen de WIPO is over de verdragen gedebatteerd die nu ter ratificatie voorliggen .
Voordat we onze goedkeuring hechten aan deze verdragen en overgaan tot ratificatie , moeten we ons wellicht afvragen of hierin wel aan de meest recente behoeften op dit gebied wordt voldaan .
Ik denk dat het antwoord daarop moeilijk positief kan zijn .
Het lijdt geen twijfel dat de huidige regelgeving door deze verdragen wordt geactualiseerd , maar eveneens staat vast dat er op dit moment nog vele problemen onopgelost blijven .
De onlangs op Internet vrijgegeven Encyclopaedia Britannica en het verschijnen van een groot aantal virtuele bibliotheken maken duidelijk dat de hoeveelheid problemen die nog moet worden opgelost aanzienlijk is .
Neem bijvoorbeeld de oplossing die wordt voorgesteld door een van de belangrijkste virtuele bibliotheken op Internet , die van de Universiteit van Alicante , waar ik overigens zelf gestudeerd heb .
Deze bestaat erin dat er geen werken worden opgenomen waarop nog auteursrecht rust , hetgeen uiteraard een aanzienlijke beperking inhoudt voor de ontwikkeling van dit type virtuele bibliotheken .
Anderzijds is het zo dat ratificatie op dit moment weinig gevolgen zal hebben .
De problemen die hiermee worden opgelost , waren al grotendeels opgelost door de Richtlijn betreffende de harmonisatie van bepaalde aspecten van het auteursrecht en naburige rechten in de informatiemaatschappij .
Ook hebben de meeste lidstaten hun wetgeving al in overeenstemming gebracht met de verdragen die nu geratificeerd moeten worden .
Tenslotte moet worden opgemerkt dat er in een aantal landen , waaronder Spanje , wetswijzigingen zijn doorgevoerd die weliswaar een aantal conflicten hebben opgelost , maar tegelijk weer andere hebben veroorzaakt .
Dat gebeurt altijd als men een prijskaartje probeert te hangen aan rechten op immateriële zaken .
Als men deze delicate materie behandelt , moet men naar evenwichtige oplossingen zoeken die rekening houden met de verschillende belangen .
Alleen zo zal regelgeving worden aanvaard .
Mijnheer de Voorzitter , ik zou graag willen beginnen met de rapporteur te complimenteren met het werk dat zij heeft gedaan .
De Commissie heeft de indruk dat zij snel en nauwkeurig heeft gewerkt .
Dit is een belangrijke zaak .
Het past de Commissie om dankbaarheid uit te spreken aan het adres van de rapporteur .
Om maar meteen de conclusie van de Commissie weer te geven : zij is het eens met de conclusies van de ontwerpaanbeveling .
Dat betekent dus dat de Commissie instemt met ratificatie door dit Parlement .
Ik zou graag het belang van beide verdragen willen benadrukken .
Het WIPO-Verdrag inzake auteursrecht en het WIPO-Verdrag inzake uitvoeringen en fonogrammen vormen beide een vooruitgang in de internationale bescherming van het auteursrecht en de naburige rechten en daarmee een wezenlijke verbetering van de verdragen van Bern en Rome .
De beide verdragen dragen bij tot een hoog beschermingsniveau voor werken en andere zaken , maar zij bieden het publiek toegang tot de inhoud via elektronische netwerken .
De twee verdragen staan expliciet toe dat de Gemeenschap een verdragsluitende partij wordt en in het beheer op dit gebied een belangrijke taak vervult .
Goedkeuring van de verdragen door de Gemeenschap is dan ook van grote betekenis , omdat daaruit blijkt dat de Gemeenschap veel belang hecht aan de intellectuele eigendomsrechten .
Goedkeuring leidt ook tot een grotere internationale erkenning van de rol van de Europese Unie op het gebied van de auteursrechten .
Op internationaal niveau is er veel steun voor een snellere inwerkingtreding van de verdragen .
Die zijn nu door dertien , respectievelijk twaalf lidstaten van WIPO geratificeerd , waaronder de Verenigde Staten .
Deze inwerkingtreding hangt grotendeels van de Europese Unie af , omdat voor de inwerkingtreding van de Verdragen dertig ratificatieakten nodig zijn en de akten die door de Europese Unie en de lidstaten plus de geassocieerde landen worden ondertekend van groot belang zijn om dat aantal te bereiken .
Ook veel ontwikkelingslanden verwachten dat de Europese Unie snel ratificeert , want dat zou wereldwijd een sterk signaal zijn .
In dat kader heeft het Parlement al een sleutelrol vervuld bij de discussies over de ontwerprichtlijn over auteursrecht in de informatiemaatschappij , die leidden tot goedkeuring van het verslag-Barzanti in februari 1999 .
Deze richtlijn is de noodzakelijke tegenhanger van het voorgestelde besluit en bevat in hoofdzaak de belangrijkste beginselen van de WIPO-Verdragen .
Het Europees Parlement moet nu nogmaals de uitzonderlijke instemmingsprocedure van artikel 300 , lid 3 , volgen .
Het juiste signaal naar de buitenwereld , in de vorm van deze aanbeveling , is van groot belang .
Kortom , om nogmaals de conclusie van de Commissie te herhalen : zij steunt de ontwerpaanbeveling en hoopt dat dit van grote betekenis zal zijn voor de gehele wereld geïnteresseerd in de intellectuele eigendom .
Dank u , mijnheer de commissaris .
Het debat is gesloten .
De stemming vindt morgen om 11.30 uur plaats .
( De vergadering wordt om 23.55 uur gesloten )
